བོད་རྒྱའི་སྲིད་དོན་ལོ་རྒྱུས་ཀྱི་དཀའ་གནད་བཀྲོལ་བའི་ཞིབ་འཇུག་དཔྱད་རྩོམ་དགུ །
སུམ་པ་ཕུན་ཚོགས།

རྩོམ་ཡིག་དང་པོ།

བོད་དང་རྒྱ་ནག: 1950 ཚུན་གྱི་ལོ་རྒྱུས་འགྲེལ་བརྗོད།

དཔྱད་རྩོམ་འདིར་1950 ནས་བཟུང་རྒྱ་ཡུལ་དུ་བོད་ཀྱི་ལོ་རྒྱུས་དང༌། བོད་རྒྱའི་འབྲེལ་བ་ལ་
འགྲེལ་བརྗོད་ཇི་ལྟར་བྱས་པར་དཔྱད་བརྗོད་བྱས་ཡོད། རྒྱ་ནག་གིས་དུས་རབས་13 པའི་ཡོན་
རྒྱལ་རབས་སྐབས་སུ། བོད་འདི་རྒྱ་ནག་གི་ཆ་ཤས་སུ་གྱུར་པ་རེད་ཅེས་ཧམ་བཤད་བྱས་ཡོད་
ཀྱང་། བདེན་དཔང་མང་པོ་ཞིག་གི་སྟེང་ནས་བལྟས་ན། ཧམ་བཤད་དེ་ནི་དུས་རབས་ཉི་ཤུ་པའི་
འགྲེལ་ཚུལ་ཞིག་དང༌། དེ་ལས་ཐལ་ཆེ་བའི་འགྲེལ་ཚུལ་གཞན་ཞིག་ལ། “གནའ་བོའི་རྒྱ་ནག”
ཅེས་པ་ནི་ཆིང་རྒྱལ་རབས་ཀྱི་མངའ་ཐང་ཡང་རྩེར་སོན་པའི་དུས་ཀྱི་ས་ཁྱོན་ཡོངས་ལ་གོ་དགོས་
པ་དང༌། ས་ཁྱོན་དེའི་ས་མཚམས་ནང་ཡོད་ཚད་གནའ་དུས་ནས་རྒྱ་ནག་གི་ཆ་ཤས་སུ་གྱུར་ཡོད་
ཅེས་བརྗོད། དོན་དུ་དེ་ནི་ཡོན་རྒྱ་རབས་ཀྱི་ཡར་སྔོན་ཡིན་པར་མ་ཟད། ལོ་རྒྱུས་ཡིག་ཐོག་ཏུ་མ་
བྲིས་པའི་གོང་ནས་རེད།
“ལོ་རྒྱུས་ཀྱིས་བདེན་གཏམ་སྨྲ
བོད་ནི་རྒྱ་ནག་གི་ཆ་ཤས།”
ཞེས་2008ལོའི་ལོ་མཇུག་གི་ཟླ་ཤས་རིང་གོང་བཀོད་ཚིག་ཐུང་འདི་འགོ་བརྗོད་དུ་བྱས་
ཏེ། རྒྱ་ནག་དབུས་གཞུང་གི་དྲ་བ་(CCTV) སྟེང་དུ་ལོ་རྒྱུས་ལ་གཞི་བཅོལ་ཁུལ་བྱས་
ཏེ། རྒྱ་ནག་ལ་བོད་ཀྱི་བདག་དབང་གཙང་མ་ཡོད་པའི་བསྒྲགས་གཏམ་སྤེལ་སོང་། འདི་
ལས་རྒྱ་ནག་གིས་བོད་ཀྱི་གནད་དོན་དང་འབྲེལ་བའི་ལོ་རྒྱུས་ལ་གལ་གནད་ཅི་ཙམ་
འཛིན་གྱི་ཡོད་པ་གསལ་པོར་མངོན་ཐུབ། བོད་ཀྱི་དཀའ་ངལ་ནི་གནད་དོན་དུ་མས་
གྲུབ་ཡོད་ཅིང་། དེ་ནི་འགྲོ་བ་མིའི་རང་དབང་གི་གནད་དོན་དང་། མི་འབོར་གྱི་གནད་
དོན། འཛུགས་སྐྲུན་གྱི་གནད་དོན། སྐད་ཡིག་བཀོལ་སྤྱོད་ཀྱི་གནད་དོན་སོགས་ཡིན།
དེ་ལྟར་ནའང་། གནད་དོན་འདི་དག་ཁྲོད་ལོ་རྒྱུས་ཀྱི་བདེན་དོན་ནི་ཚོར་བ་སྐྱེན་པའི་
གནད་དོན་ཞིག་རེད་ལ། དེ་ནི་བོད་ཀྱི་གནས་བབ་སྟེ་རྒྱ་ནག་གིས་བོད་འདི་རྒྱ་ཁོངས་
སུ་བསྒྱུར་བ་ཁྲིམས་མཐུན་ཡིན་མིན་གྱི་གནད་དོན་ཞིག་རེད།
ལོ་རྒྱུས་ཀྱི་དཀའ་རྙོག་འདི་ད་ལྟའི་བོད་ཀྱི་གནད་དོན་སེལ་བར་འགོག་རྐྱེན་དུ་གྱུར་
ཡོད་སྟབས། བོད་དོན་རྒྱབ་སྐྱོར་ཚོགས་པ་འགས་རྒྱ་བོད་ཕྱོགས་གཉིས་ནས་གནད་དོན་
འདི་ཐག་གཅོད་པའམ་ཐ་ན་འདོར་བར་རེ་ལྟོས་བྱེད་མོད། འོན་ཀྱང་། གནད་དོན་
འདི་ལའང་འགྲེལ་བརྗོད་རིགས་གཉིས་ཡོད་ཅིང་། རྒྱ་ནག་གི་ཕྱི་རུ་སྡོད་མཁན་རྣམས་
ཀྱིས་རྩོད་དོན། བོད་འདི་རྒྱ་ནག་གིས་བཙན་བཟུང་བྱས་པ་ནི་དོན་དངོས་སུ་གྱུར་པའི་
གནད་དོན་ཞིག་རེད་ཅེས་བརྗོད་ཀྱང་། རྒྱ་གཞུང་ནས་བོད་འདི་རྒྱ་ཁོངས་སུ་བསྒྱུར་
བར་འོས་བབ་མིན་པའི་སྐད་ཆའི་ཟུར་ཙམ་ཐོས་ཚེ་དེ་ལ་རྒོལ་ལན་དྲག་པོ་བྱེད། རྒོལ་
ལན་གྱི་རྒྱབ་གནོན་ནི་མར་ཁེ་སིའི་ལོ་རྒྱུས་ལྟ་གྲུབ་དང་དེའི་འབྲས་བུའི་རྣམ་གཞག་
(teleology) རེད་(རྒྱ་གཞུང་གིས་བོད་ཀྱི་ལོ་རྒྱུས་ལ་འཛིན་པའི་ལངས་ཕྱོགས་དང
མཐུན་ཆེད་འབྲས་བུའི་རྣམ་གཞག་གི་ལྟ་གྲུབ་ལའང་བསྲེས་ལྷད་བྱས་ཡོད) ལྟ་གྲུབ་དེ་
གཞི་རྩར་བཟུང་བའི་འབྲས་བུའི་རྣམ་གཞག་གང་དེར་ལྟ་བ་མཁྲེགས་འཛིན་དང་། དེར་
[བོད་ཕྱོགས་ནས] ངོས་ལེན་བྱེད་དགོས་ཞེས་བརྗོད་སྟབས། རྒྱུན་དུ་ཏཱ་ལའི་བླ་མར་
འདོན་བཞིན་པའི་ཆ་རྐྱེན་ཞིག་ཡོད་པ་ནི། བོད་ཀྱི་ལོ་རྒྱུས་ལ་རྒྱ་ནག་གིས་འགྲེལ་བརྗོད་
གང་བྱས་པ་དེ་ལ་ཁོང་གིས་ཕྱི་གསལ་ནང་གསལ་ཐོག་ནས་ཁས་ལེན་བྱེད་དགོས་ཞེས་
པ་དེ་རེད།
ཡོན་རྒྱལ་རབས་སྐབས་སུ་བོད་རྒྱ་ནག་གི་ཆ་ཤས་སུ་གྱུར་པའི་ལྟ་ཕྱོགས་བཟུང་བ།
བོད་ཀྱི་གནས་བབ་གླེང་རྒྱུ་ནི་མཐར་གཏུགས་ན་ལོ་རྒྱུས་གླེང་རྒྱུ་ཞིག་རེད། ཐ་ན་གྲོས་
མོལ་བ་རྣམས་ལ་བོད་ཀྱི་གནས་བབ་བམ་ལོ་རྒྱུས་ཀྱི་གནད་དོན་འདོར་བའི་གྲ་སྒྲིག་
ཡོད་ཀྱང་། བོད་དོན་དང་འབྲེལ་བའི་གྲོས་མོལ་གྱི་སྔོན་འགྲོའི་སྐབས་གང་ཡིན་ཡང་།
རྒྱ་ནག་ཕྱོགས་ནས་“ཚང་མས་མཁྱེན་གསལ་ལྟར་དུས་རབས་དུ་མའི་རིང་བོད་འདི་རྒྱ་
ནག་གི་ཆ་ཤས་སུ་གྱུར་ཡོད” ཅེས་དང་། ཡང་སྐབས་འགར་“ལོ་700 ཡི་རིང་དུ་དེ་
ལྟར་གྱུར་ཡོད” ཅེས་བརྗོད། འོན་ཀྱང་ལོ་གྲངས་འདིའང་གཏན་ཁེལ་མེད་པ་ང་ཚོས་
གཤམ་ནས་ཤེས་ཐུབ། རྒྱལ་སྤྱིའི་གར་སྟེགས་སྟེང་བོད་ཀྱི་གནས་བབ་སྟེ་རྒྱ་ནག་གི་ཆ་
ཤས་ཡིན་མིན་ཐད་མ་མཐར་ཡང་དུས་རབས་གཅིག་ཙམ་བགྲོ་གླེང་བྱས་ཡོད་མོད། རྒྱ་
ནག་གིས་སོ་སོས་བཤད་པའི་ལོ་རྒྱུས་འགྲེལ་བརྗོད་ལ་རྒྱབ་གནོན་བྱེད་ཆེད། ཡིག་ཆ་
མཁོ་སྒྲུབ་དང་ཞིབ་འཇུག་བྱེད་འགོ་ཚུགས་ནས་དུས་རབས་ཕྱེད་ཙམ་ལས་སོང་མེད།
རྒྱ་ནག་དབུས་གཞུང་བརྙན་འཕྲིན་དྲ་བ་ལ་བཀོད་པའི་གོང་གསལ་གྱི་ཚིག་ཐུང་འགོ་
བརྗོད་དུ་བྱས་པ་དེ། བོད་དང་འབྲེལ་བའི་དྲ་རྒྱ་འགའི་སྟེང་དུ་བཀོད་ཡོད་ཅིང་། དེ་དག་
ལས་འབྲེལ་ཐག་ཅིག་གི་ནང་དུ་“ལོ་རྒྱུས་ཡིག་ཆའི་སྟེང་ནས་བོད་རྒྱ་ནག་གི་ཆ་ཤས་
ཡིན་པར་བརྗོད་” ཅེས་འུར་སྒྲོག་བྱས་འདུག འབྲེལ་ཐག་འདིའི་ཡོང་ཁུངས་ནི་ཤིང་ཧྭ་
(Xinhua News) གསར་ཁང་ཡིན་པ་གཤམ་གསལ་ལྟར།
[ པེ་ཅིང་། ཟླ་4 ཚེས་7 ཉིན། ཤིང་ཧྭ་གསར་འགྱུར། ]
རྒྱ་གཞུང་ཡིག་ཚང་ལས་ཁུངས་ཀྱིས་ལོ་རྒྱུས་ཡིག་ཆ་འགྲེམས་སྤེལ་བྱས་ཤིང་། དེ་དག་ལས་ཡོན་
རྒྱལ་རབས་(1271-1368) སྐབས་ནས་བོད་འདི་རྒྱ་ནག་གི་དབང་འོག་ཏུ་གྱུར་ཏེ་ལོ་700
སོང་བར་གསལ། ཞེས་བཀོད་འདུག
གོང་བཀོད་གཞུང་འབྲེལ་གྱི་ཡིག་ཚགས་འདི་དང་། དེ་མིན་བོད་ཀྱི་དཔོན་རིགས་རྣམས་
ལ་གོ་ས་སྤྲད་པ། ལོ་རྒྱུས་སྟེང་རྒྱ་གཞུང་གིས་བོད་ལ་ལས་ཁུངས་བཙུགས་པའི་སྐོར་
སོགས་ཡིག་ཆ་བཅོ་ལྔ་དང་བཅས་པ་བརྙན་ལམ་ནས་གཞུང་འབྲེལ་དྲ་ཚིགས་(www.
saac.gov.cn) འདིའི་ཐོག་ཏུ་བཀོད་འདུག
ཡིག་ཚགས་ལས་ཁུངས་དེའི་འགན་འཛིན་གྱིས་“ཡིག་ཆ་འདི་དག་ལོ་རྒྱུས་ཀྱི་རྒྱུ་ཆའི་ཆ་ཤས་
ཙམ་ཞིག་ཡིན་པ་དང༌། དེ་དག་ནི་བོད་འདི་གནའ་སྔ་མོ་ནས་རྒྱ་ནག་གི་ཆ་ཤས་ཡིན་པའི་དཔང་
རྟགས་དང༌། བོད་རྒྱ་ནག་གིས་དབང་བསྒྱུར་ནས་ལོ་700 སོང་ཟིན་པར་བརྗོད།” ད་དུང་ཁོས་
“བོད་རྒྱ་ཁ་བྲལ་གཏོང་བའི་ལས་ཀ་གཅིག་ཀྱང་བྱེད་མི་ཆོག” ཅེས་བརྗོད་ཡོད་དོ། །
ཡིག་ཚགས་ལས་ཁུངས་ལྟར་ན། ཡིག་ཚགས་དེ་དག་གི་གྲས་སུ་སྤྱི་ལོ་1362 ལོར་
གོང་མ་ཐོ་གན་ཐེ་མུར་གྱིས་ཡོན་ཏན་རྒྱལ་མཚན་ལ་བཏང་བའི་བཀའ་ཤོག་ཀྱང་ཚུད་
ཅིང་། བཀའ་ཤོག་དེར་ཡོན་ཏན་རྒྱལ་མཚན་ཞི་འཇགས་སྤྱི་ཁྱབ་ཏུ་བསྐོ་གཞག་བྱས་
པར་གསལ།ཡོན་གོང་མ་དབུས་གཞུང་ནས་རྒྱལ་ས་རྟ་ཏོ་(པེ་ཅིང) ལ་ཞི་འཇགས་ལྷན་
ཁང་བཙུགས་རྗེས། བོད་ལ་དབང་ཆ་ལག་བསྟར་བྱེད་སླད་ས་གནས་སུ་ཞི་འཇགས་
ལས་ཁུངས་ཤིག་བཙུགས་པར་གསལ།་བཀའ་ཤོག་གཞན་ཞིག་ནི། མིང་གོང་མ་དང་
པོས་(1368-1644) ཧྲོག་སྐོན་རྒྱལ་བོད་ཀྱི་གསང་རྒྱ་ཆེ་བའི་ས་ཁུལ་ཞིག་གི་དམག་
སྲིད་གཉིས་ཀྱི་འགན་དབང་ཡོད་པའི་ཨོ་སེ་ལི་བྱ་བའི་དམག་སྤྱིའི་གོ་སར་བསྐོས་པའི་
བཀའ་ཡིག་ཅིག་རེད།
ངའི་ལྟ་ཚུལ་ལྟར་ན། ཡིག་ཆ་འདི་དག་ཁྲོད་ཆེས་ཡ་མཚན་ཅན་ནི་མིང་རྒྱལ་རབས་ཀྱི་
ཡིག་ཆ་དེ་རེད། ཅིའི་ཕྱིར་ཞེ་ན། དེའི་དམིགས་འདུན་གཙོ་བོ་ནི་བོད་དུ་སོག་པོ་ཡོན་
གོང་མའི་དབང་ཆ་གང་ཡོད་པ་མིང་གོང་མས་ཤུལ་འཛིན་བྱེད་པར་ནན་བརྗོད་བྱས་
པས་རེད། ཕྲན་གྱིས་གླེང་བཞིན་པའི་ཡིག་ཆ་དེ་སྤྱི་ལོ་1995 ལོར་<<བོད་ཀྱི་ལོ་རྒྱུས་
ཡིག་ཚགས་གཅེས་བསྡུས>> ཞེས་པའི་དེབ་ཏུ་བཀོད་འདུག ཡིག་ཆ་དངོས་དེ་གོ་བདེ་
བ་ནི་གཤམ་གསལ་ལྟར་ཡིན།
༄༅། ། གནམ་ལ་གུས་པའི་སྟོབས་ལ་བརྟེན་ནས་རྒྱལ་པོའི་ལུང་། རྒྱལ་པོ་ངོས་ཀྱིས་གནམ་འོག་
འདི་ལ་ས་ཕྱོགས་ཀུན་ནས་སྐྱབས་འཚོལ་དུ་ཡོང་བ་བཞིན་ཡིན་ན་ཚང་མར་ལུགས་དང་མཐུན་
པའི་སྣེ་ལེན་བྱེད་ཅིང་དཔོན་ལ་ཡང་བསྐོ་བ་ཡིན། ཧྲོག་སྐོན་རྒྱལ་ཁྱོད་ཡུན་རིང་པོ་ཞིག་ལ་ནུབ་
ཕྱོགས་ས་ཁུལ་དུ་སྡོད་སྐབས་ངོས་ཀྱི་སྙན་གྲགས་དང་ཟིལ་ཤུགས་ཐོས་ཏེ་བསམ་དོན་ཡིད་བཞིན་
དུ་བསྒྲུབས་པར་མ་ཟད། མཐའ་མཚམས་ཀྱི་མངའ་ཁོངས་ལ་སྲུང་སྐྱོབ་བྱས་སྟབས། ངོས་ཀྱིས་
གཟེངས་བསྟོད་དུ་ད་རེས་མངའ་རིས་དམག་དོན་ལྷན་ཁང་བཙུགས་ནས་ཁྱོད་ལ་དེའི་སྤྱི་ཁྱབ་
དམག་དཔོན་གྱི་གོ་གནས་སྤྲད། ཁྱོད་ཀྱིས་ཀྱང་སྟོབས་ཤུགས་གང་ཡོད་བཏོན་ཏེ་ཁྲིམས་ལུགས་བརྩི་
སྲུང་དང༌། མངའ་འོག་རྣམས་སྐྱོང་བ། མཐའ་མཚམས་བདེ་འཇགས་འོང་བར་བཅུག་ན། ངོས་
ཀྱིས་གོ་གནས་བསྐོ་གཞག་བྱས་པའི་དགོངས་པ་དང་མཐུན། དེའི་ཕྱིར་ཧི་ཡོན་དམག་དཔོན་ནམ་
མངའ་རིས་དམག་དོན་སྤྱི་ཁྱབ་པ་ཧྲོག་སྐོན་རྒྱལ་ལ་བཀའ་འདི་བསྩལ། དེ་ལྟར་སྒྲུབས་ཤིག [ ཧུང་
ཝུ་ཁྲི་ལོ་དྲུག་པའི་ཟླ་བ་གཉིས་པར། ( སྤྱི་ལོ་1373 ལོའི་ཟླ་བ་2 པའི་ཚེས་23 ནས་
ཟླ་བ་3 པའི་ཚེས 24 ཉིན།)]
མཚམས་འདིར་ངོ་མཚར་བ་ཞིག་ཡོད་པ་ནི།ཤིང་ཧྭ་གསར་འགྱུར་ཐོག་གལ་གནད་ཆེན་
པོར་རྩི་བར་མ་ཟད། ཡིག་ཚགས་ཕྱོགས་བསྒྲིགས་ནང་དུའང་གལ་ཆེན་གནད་ཆེན་དུ་
རྩི་བའི་གོང་གི་ལས་སྣེ་བསྐོ་གཞག་གི་བཀའ་ཤོག་དེ་སྤྱི་ལོ་1373 ལོའི་ཟླ་བ་2པ་
ནས་3 པའི་བར་ཡིན་ཞེས་བཀོད་འདུག་མོད། <<མིང་ཧྲི་ལུའུ་ཟིན་ཐོ>>ནང་སྤྱི་ལོ་
1375 ལོའི་ཟླ་2ཚེས་10 ལ་གོང་མས་མངའ་རིས་ས་ཁུལ་དམག་དོན་ལྷན་ཁང་དང་།
ཕག་མོ་གྲུབ་པའི་དམག་སྡེ། དབུས་གཙང་ལོང་ད་དམག་སྡེ་བཅས་གསར་འཛུགས་
བྱ་དགོས་པའི་བཀའ་ཕེབས་ཡོད་པའི་གནས་ཚུལ་ཞིག་མཐོང་རྒྱུ་ཡོད་པ་ནི་ཡ་མཚན་
སྐྱེ་དགོས་པ་ཞིག་རེད། བཀའ་ཤོག་འདི་ལྟར་ན། དཔོན་རིགས་བཅུ་གསུམ་བསྐོ་གཞག་
བྱས་འདུག” འདི་ལྟ་བུའི་གོ་གནས་བསྐོ་གཞག་གི་ཡིག་ཆ་ནི། རྒྱ་བོད་ཉམས་ཞིབ་ཁྲོད་
གང་འཚམ་ཡོངས་གྲགས་ཡིན་ལ། དེ་ནི་མིང་གོང་མར་འདབ་ནོར་འབུལ་མཁན་དང་
མཐའ་མཚམས་ཀྱི་གནད་དོན་ཐད་མཉམ་ཞུགས་བྱེད་མཁན་རྣམས་ལ་ཆོ་ལོ་སྤྲོད་
པའི་གོང་མའི་འཛིན་སྐྱོང་དང་འབྲེལ་བ་ཡོད་པ་ཞིག་རེད། གང་ལྟར་མིང་གོང་མའི་
བཀའ་ཤོག་དེ་གཞིར་བཟུང་ཚེ། སྐབས་དེར[སྤྱི་ལོ་1374* ཟླ་བ་8 ཚེས་23 ལ] ཝེ་
ཀྲིང་( Wei Zheng) གཅིག་གིས་ཧི་ཀྲོ་(HeZhou) (དེང་གི་ཀན་སུའུ་ཁུལ་གྱི་
ལིན་ཤཱ) ནས་བོད་ཁམས་ཡོངས་རྫོགས་དབང་བསྒྱུར་བྱས་པའི་དུས་སྐབས་ཤིག་ཡིན་
མོད། འོན་ཀྱང་། དེ་ནི་གནད་དོན་དངོས་དང་འབྲེལ་བ་མེད་པ་སྨོས་ཅི་དགོས། མིང་
གོང་མས་ཝེ་ཀྲིང་གཅིག་བོད་ཀྱི་སྲིད་དོན་ཆེད་བསྐོ་གཞག་བྱས་ཡོད་ཀྱང་། བོད་ཀྱི་
ལོ་རྒྱུས་ཁྲོད་ཁོའི་སྐོར་ཧ་ལམ་མི་གསལ། འོན་ཏེ་འདི་ནས་གསལ་པོར་བརྗོད་དགོས་
པ་ཞིག་ལ། མིང་ཧྲི་ལུའུ་ཟིན་ཐོའི་ནང་མངའ་རིས་ས་ཁུལ་དམག་དོན་ལྷན་ཁང་ཞིག་
འཛུགས་དགོས་པའི་བཀའ་ཤོག་1375 ལོར་གཞི་ནས་བཏང་ཡོད་པར་གསལ་ཡང་།
ཤིང་ཧྭ་གསར་ཁང་གིས་ལུང་དྲངས་པའི་བཀའ་ཤོག་དེ་1373 ལོར་ཡིན་པར་མ་ཟད།
ལོ་དེར་མངའ་རིས་ཀྱི་དམག་དོན་ལས་ཁུངས་དེ་བཙུགས་ཡོད་ཅེས་གསལ།
སང་སྙིང་གནད་དོན་ཅི་ཞིག་བྱུང་བ་ཡིན་ནམ། མངའ་རིས་ལ་བཏང་བའི་བཀའ་ཤོག་
དེ་ལམ་ནོར་ཐེབས་པ་ཡིན་ནམ་ཞེ་ན། བཀའ་ཤོག་དེའི་མ་དཔེ་བོད་ནས་གསར་རྙེད་
བྱུང་སྟབས། དེ་འདྲ་ཞིག་ཡིན་བཟོ་མི་འདུག གནད་དོན་འདི་མིང་གོང་མས་རྗེ་ཙོང་
ཁ་པར་སྤྲིངས་པའི་མགྲོན་འབོད་བཀའ་ཤོག་དང་གཤིབ་བསྡུར་བྱས་ན་གོ་བ་ཏག་ཏག་
ལེན་ཐུབ་སྟེ། རྗེ་ཙོང་ཁ་པས་རྒྱ་ནག་ལ་ཕེབས་རྒྱུར་ཞལ་བཞེས་མ་མཛད་པར་བརྟེན།
སྐབས་དེའི་མིང་གོང་མའི་ཡིག་ཚང་ལས་མགྲོན་འབོད་འཕྲིན་ཡིག་དེ་གླེང་མི་ཆོག་པའི་
བཀག་རྒྱ་བྱས་ཡོད། རྒྱུ་མཚན་ངེས་ཅན་ཞིག་ལ་བརྟེན་ནས་ཧྲོག་སྐོན་རྒྱལ་ལ་བཀའ་
ཤོག་བཏང་རྗེས། དེ་དང་འབྲེལ་བའི་གནས་ཚུལ་ཅི་ཡང་བྱུང་མེད་ཅེས་ང་ཚོས་ཚིག་
ཐག་གཅོད་ཐུབ། བཀའ་ཤོག་ལ་གུས་བརྩི་མ་བྱས་པའམ། ཡང་ན་འཕྲིན་ལན་མ་སྤྲད་
པ། གཅིག་བྱས་ན་བཀའ་ཤོག་ལག་པར་འཕྲོད་ནས་ཉར་ཚགས་བྱས་པ་གང་ཡིན་
ཚོས་ཁ་ཚོན་གཅོད་ག་ལ་ནུས། ཡང་ན། མངའ་རིས་ས་ཁུལ་དམག་དོན་ལྷན་ཁང་ཞིག་
འཛུགས་རྒྱུ་དང་ཧྲོག་སྐོན་རྒྱལ་དེའི་སྤྱི་ཁྱབ་དཔོན་ཆེན་བསྐོ་རྒྱུར་གོང་མའི་བཀའ་ཤོག་
ཙམ་གྱིས་ནུས་པ་མ་ཐོན་པར། མངའ་རིས་སྐུ་ཚབ་བམ་ཡང་ན་ཧྲོག་སྐོན་རྒྱལ་ཁོང་རང་
ཉིད་གོང་མའི་ཕོ་བྲང་དུ་ཕེབས་ནས་མོས་མཐུན་མ་བྱས་བར་སྒུག་དགོས་བྱུང་ཡོད་ཀྱང་
སྲིད། གསལ་པོར་བརྗོད་དགོས་པ་ཞིག་ལ། བཀའ་ཤོག་དེ་རྒྱ་ཡིག་ཁོ་ནར་བྲིས་པ་ཞིག་
ཡིན་ཞིང་། མིང་རྒྱལ་རབས་ཀྱི་སྟོད་ལ་འདི་འདྲ་བའི་བཀའ་ཤོག་དུ་མ་བོད་ལ་བཏང་
ཡོད། གང་ལྟར་ཡང་། མགོ་མཇུག་བར་གསུམ་དུ་བཀའ་ཤོག་གཏོང་ལེན་འདིའི་རིགས་
ཀྱིས་ནན་བརྗོད་བྱེད་པའི་གནད་དོན་ནི། རྟེན་འབྲེལ་མཚོན་བྱེད་ཀྱི་ཆོ་ལོ་འབུལ་བའི་
ལམ་སྲོལ་གྱིས་བོད་འདི་མིང་གོང་མའི་དབང་འོག་ཏུ་ཡོད་པ་ཅིང་ཡང་མི་མཚོན།བཀའ་
ཤོག་དེ་ཤིང་ཧྭ་གསར་ཁང་གི་སྒྲུང་གཏམ་དུ་ལུང་དྲངས་ཡོད་ཀྱང་། མངའ་རིས་ས་ཁུལ་
དམག་དོན་སྤྱི་ཁྱབ་དཔོན་ཆེན་གྱི་གནས་ཚུལ་དེ་ཞིབ་ཕྲ་རྟོགས་རྗེས། ཤིང་ཧྭ་གསར་
ཁང་གིས་ལུང་དྲངས་པའི་བཀའ་ཤོག་དེས་ལོ་རྒྱུས་ཀྱི་ཧམ་བཤད་ལ་ཕན་པ་ཕར་ཞོག་
གནོད་པས་མི་ཚད། དེ་བཞིན་མིང་ཧྲི་ལུའུ་ཟིན་ཐོའི་ནང་འཁོད་པའི་གོང་མས་འདབ་
ནོར་དང་བཅས་ཏེ་བརྫངས་པའི་ཕོ་ཉ་དང་འབྲེལ་བའི་བཀའ་ཤོག་གཞན་གཉིས་ཀྱིས་
ཀྱང་དེ་ལྟར་གནོད་དོ། །
བོད་ཀྱི་གནས་བབ་དང་འབྲེལ་བའི་ལོ་རྒྱུས་ལ་དེང་རྒྱ་ནག་གིས་འགྲེལ་བརྗོད་བྱ་རྒྱུ་
གཙོ་བོ་ནི་ཡོན་རྒྱལ་རབས་ནས་བཟུང་། བོད་འདི་རྒྱ་ནག་གི་ཁ་བྲལ་དུ་མེད་པའི་ཆ་
ཤས་སུ་གྱུར་ཡོད་ཅེས་པ་དེ་ཡིན་མོད། འོན་ཀྱང་། འདི་ནི་ཉེ་བའི་ཆར་བྱུང་བའི་འགྲེལ་
བརྗོད་ཅིག་རེད། བོད་འདི་ཆིང་རྒྱལ་རབས་ཀྱི་སྨད་ལ་དེའི་དབང་འོག་ཏུ་ཚུད་ཡོད་
ཅེས་འབྲེལ་ཡོད་རྒྱལ་ཁབ་དུ་མས་དངོས་སུ་མིན་ཡང་ཕྱི་ཚུལ་ཙམ་དུ་ངོས་ལེན་བྱས་
ཡོད། རྒྱ་ནག་གིས་བོད་ལ་དབང་བསྒྱུར་བྱེད་འགོ་ཚུགས་དུས་ནི་ཡོན་གྱི་སྐབས་སུ་མིན་
པར་ཆིང་གི་དུས་སུ་ཡིན་པར་བརྗོད། དབྱིན་ཇིའི་དཔོན་རིགས་དང་རྩོམ་པ་པོ་དུ་མས་
བོད་ཐོག་ལ་ཡོད་པའི་ཆིང་གི་དབང་ཚད་ནི་“མངའ་དབང་ཐོབ་ཐང” (suzerainty)
ཞེས་པ་འདི་ཡིན་ཞེས་བརྗོད་ཡོད་ཀྱང་། “མངའ་དབང་ཐོབ་ཐང་” ཞེས་པའི་བརྡ་ཆད་
ཀྱི་བསྟན་དོན་ངོ་མ་མི་གསལ་བས། དེས་ཕྱིས་སུ་བོད་རྒྱའི་འབྲེལ་བར་འགྲེལ་བརྗོད་
བྱེད་པར་དཀའ་ཚེགས་ཆེན་པོ་བཟོས་ཡོད།དབྱིན་གཞུང་གིས་མཚན་རྟགས་བཀོད་པའི་
ཆིངས་ཡིག་མང་པོའི་ནང་དུ། རྒྱ་ནག་ལ་བོད་ཀྱི་“མངའ་དབང་ཐོབ་ཐང” ཡོད་ཅེས་ཁ་
གསལ་གཏིང་གསལ་དུ་བཀོད་ཡོད་འདུག"
མཐར་གཏུགས་ན། ཡོན་རྒྱལ་རབས་སྐབས་ནས་བོད་རྒྱ་ནག་གི་ཆ་ཤས་སུ་གྱུར་ཅེས་པ་
དེང་སྐབས་རྒྱ་གཞུང་གི་འདོད་ཚུལ་འདི་ནི།དང་པོ་སྤྱི་ལོ་1959ལོའི་ངོ་རྒོལ་གྱིས་སྐུལ་
འདེད་བྱས་ཡོད་པ་དང་། གཉིས་པ་རྒྱ་ནག་མི་དམངས་སྤྱི་མཐུན་རྒྱལ་ཁབ་(PRC) ཀྱི་
འོག་ཏུ་ལོ་རྒྱུས་ཉམས་ཞིབ་དང་རྩོམ་འབྲི་བྱས་པའི་ལོ་རབས་ཐོག་མ་གཉིས་ཀྱི་རིང་ལ་
རིམ་གྱིས་བྱུང་བ་ཞིག་རེད། དེའི་གོང་གི་དུས་ཡུན་རིང་པོ་ཞིག་ལ་རྒྱ་ནག་མི་སེར་རྒྱལ་
ཁབ་(ROC) ཀྱི་རྩོམ་པ་པོ་རྣམ་པས་དཔྱད་བརྗོད་སྤེལ་བ་ལྟར་ན།བོད་འདི་ཆིང་རྒྱལ་
རབས་སྐབས་ནས་རྒྱ་ནག་གི་ཆ་ཤས་སུ་གྱུར་ཞེས་བརྗོད་པར་མ་ཟད། རྒྱ་ནག་མི་སེར་
དུས་སྐབས་ཀྱི་རྩོམ་པ་པོ་ཚོས་བོད་ཐོག་ལ་ཡོད་པའི་རྒྱའི་དབང་ཚད་ནི། བདག་དབང་
གི་ཐོབ་ཐང་(sovereignrights) ཡིན་ཞེས་ཧམ་བརྗོད་བྱས་ཡོད་ཀྱང་། ཁོ་ཚོའི་ལྟ་
ཕྱོགས་ལ་བོད་ནི་ཆིང་གོང་མའི་རྒྱལ་ཕྲན་ཞིག་ཡིན་པ་ཙམ་ལས། དེང་རྒྱ་གཞུང་གི་
འདོད་ཚུལ་ལྟར་ཁ་འབྲལ་དུ་མེད་པའི་རྒྱ་ནག་གི་ཆ་ཤས་ཤིག་ཡིན་ཞེས་བརྗོད་པར་མི་
སྣང༌། ཆིང་གོང་མའི་དུས་སུ་བོད་འདི་ཆབ་སྲིད་ཀྱི་ཐད་ནས་ངོས་འཛིན་བྱེད་སྐབས་
ཧྥན་པང་(fanbang) དང་། ཧྥན་ཧྲོ་(fanshu) ལ་སོགས་པའི་
བརྡ་ཆད་སྦྱར་ཏེ་ངོས་བཟུང་ཡོད་ཅིང་། དེའི་སྐབས་དོན་གསལ་ཞིང་སྤྱི་དོན་བསྒྱུར་ན་
“མངའ་ཁོངས་རྒྱལ་ཕྲན་” (vassal state) དང་ཡང་ན་“གཞན་བརྟེན་རྒྱལ་ཕྲན་”
(dependentstate) ཞེས་པ་ལ་གོ་དགོས།
རྒྱ་ནག་མི་སེར་དུས་སྐབས་ཀྱི་རྩོམ་པ་པོ་རྣམས་ཀྱིས་རྒྱ་ནག་གོང་མའི་སྐབས་ཀྱི་ལྟ་ཚུལ་
བཟུང་སྟེ། བོད་འདི་རྒྱ་ཁོངས་ཡིན་པའི་འགྲེལ་བརྗོད་ལ་གོ་འཛོལ་ཐེབས་ས་མེད་པ་
བཟོས་ཡོད་ཅིང་། དེ་ལྟར་ཡིན་པའི་དཔེ་མཚོན་དུ་མའི་ཁྲོད་ཀྱི་གཅིག་ནི། སྤྱི་ལོ་1926
ལོར་པར་སྐྲུན་བྱས་པའི་དེབ་ཅིག་ཏུ་གཤམ་གསལ་ལྟར་བཀོད་འདུག
དེ་ལྟར། ཆན་ལུང་ཁྲི་ལོ་ང་བདུན་དང་ང་བརྒྱད་གཉིས་ལ་(1792 དང་1793) རྒྱ་བོད་འབྲེལ་
བ་རྨང་ནས་བཅོས་བསྒྱུར་བྱས་ཏེ། མཐར་བོད་ཀྱི་བདག་དབང་རྒྱའི་ལག་ཏུ་བརྟན་པོར་ཐོབ་པར་
མ་ཟད། ཕྱིས་སུ་དངོས་སུ་ལག་ལེན་བསྟར་ཡོད། གོང་སྨོས་བཅོས་བསྒྱུར་བྱས་པ་ནས་བཟུང་། བོད་
ནི་རྒྱ་ནག་གི་ཡང་དག་པའི་མངའ་ཁོངས་རྒྱལ་ཕྲན་ཞིག་ཏུ་གྱུར་ཡོད་ལ། རྒྱ་ནག་ལ་བོད་ཀྱི་མངའ་
དབང་(suzerain) ཡོད་པར་མ་ཟད། བདག་དབང་(sorvereign ) ཡང་ཡོད། 12 ཅེས་
བརྗོད་པ་ལྟར་རོ། །
གོང་བཀོད་འགྲེལ་བརྗོད་འདི་རྒྱ་ནག་མི་དམངས་སྤྱི་མཐུན་རྒྱལ་ཁབ་གསར་འཛུགས་
བྱས་པ་དང་འཕྲལ་དུ་འགྱུར་བ་ཕྱིན་མེད་ཀྱང་། སྐབས་འདི་ནས་བཟུང་རྒྱ་ནག་གཞུང་
གི་བསྒྲགས་གཏམ་དུ། སྤྱི་ལོ་1951 ལོའི་ཟླ་བ་5 པའི་ཚེས་23 གྱི་ཉིན་མོར་ཏཱ་ལའི་བླ་
མའི་སྐུ་ཚབ་འཐུས་མི་དང་རྒྱ་ནག་དབུས་གཞུང་གི་འཐུས་མི་བཅས་ཀྱིས་མཚན་རྟགས་
བཀོད་པའི་“བོད་ཞི་བས་བཅིངས་གྲོལ་འབྱུང་ཐབས་སྐོར་གྱི་གྲོས་མཐུན་དོན་ཚན་བཅུ་
བདུན” ནང་དུ་“བོད་མི་རིགས་ནི་ཀྲུང་གོའི་ཁོངས་གཏོགས་ཀྱི་ལོ་རྒྱུས་རིང་པོ་ལྡན་
པའི་མི་རིགས་གཅིག་ཡིན” ཞེས་བརྗོད་པ་མ་གཏོགས། བོད་འདི་ནམ་ཞིག་རྒྱ་ནག་གི་
ཁོངས་སུ་གྱུར་པའི་ལོ་ཚིགས་གསལ་འདོན་བྱེད་པར་གཡོལ་ཐབས་བྱས་ཡོད།
ཆིང་རྒྱལ་རབས་ཀྱི་སྐབས་སུ་བོད་འདི་རྒྱ་ནག་གི་ཆ་ཤས་སུ་གྱུར་ཡོད་ཅེས་པའི་འདོད་
ཚུལ་ལ་ཐོག་མར་རྩོད་གླེང་ཆེར་མེད། རྒྱ་ནག་མི་དམངས་སྤྱི་མཐུན་རྒྱལ་ཁབ་དབུ་
བརྙེས་ནས་ལོ་གསུམ་སོང་བའི་རྗེས་ཀྱི་སྤྱི་ལོ་1953 ལོར། རྒྱ་ནག་གི་གྲགས་ཅན་
བོད་དོན་ལོ་རྒྱུས་སྨྲ་བ་ཧུན་ཧྥན་ཧྲིང་(Huang Fensheng) གིས་བོད་ཀྱི་ལོ་རྒྱུས་
གླེང་སྐབས་ལོ་ཚིགས་ཀྱི་འདོད་ཚུལ་དེ་རང་གཞིར་བཟུང་ཡོད།“ མཐར་ལྷ་སའི་གྱེན་
ལངས་དང་། 1959ལོའི་ཏཱ་ལའི་བླ་མའི་བྲོས་བྱོལ་གནད་དོན་སོགས་ཀྱིས། རྒྱ་གཞུང་
གིས་བོད་ཀྱི་ལོ་རྒྱུས་ལ་བཟུང་བའི་འདོད་ཚུལ་ལ་ཁ་གསལ་དང་ཧམ་བཤད་བྱེད་དུ་
བཅུག་ཡོད་ཅིང་། ལོ་དེ་ག་རང་ལ་དཔར་དུ་བསྐྲུན་པའི་དེབ་<<Concerning the
Question of Tibet >> (བོད་དོན་གླེང་བ) ཞེས་པའི་ནང་དུ་ཕྱོགས་གཅིག་ནས་
“བོད་འདི་རྒྱ་ནག་གི་ཆ་ཤས་ཡིན་པར་མ་ཟད། ནམ་ཡང་རང་བཙན་ཅན་གྱི་རྒྱལ་ཁབ་
ཅིག་ཏུ་གྱུར་མ་མྱོང”” (འདོད་ཚུལ་འདི་ཉེ་བའི་ཆར་ཡང་ནས་བསྐྱར་དུ་བཤད་ཀྱི་ཡོད་
པ་འོག་ཏུ་གླེངས་ཡོད) ཞེས་གསལ་ཡོད་མོད། འོན་ཀྱང་ཕྱོགས་གཞན་ཞིག་ནས་“སྤྱི་ལོ་
1253 ལོར་བོད་ལ་སོག་པོས་མཚོན་ཆ་ཐོགས་པའི་དཔུང་དམག་བཏང་” ཞེས་བརྗོད་
ཅིང་། དེ་ནས་བཟུང་བོད་འདི་ཡོན་རྒྱལ་རབས་ཀྱི་ཁོངས་གཏོགས་སུ་གྱུར་པ་ནས་ད་
བར་རྒྱ་ནག་གི་མངའ་ཁོངས་སུ་གནས་མུས་ཡིན་ཞེས་བརྗོད་པར་བྱེད་དོ། །
ཡོན་རྒྱལ་རབས་(1271-1368) སྐབས་བོད་རྒྱ་ནག་གི་ཆ་ཤས་ཤིག་ཏུ་གྱུར་ཡོད་ཅེས་
པའི་འདོད་ཚུལ་འདི་བྱུང་བ་དང་། དེའི་རྗེས་ཀྱི་ལོ་རབས་འགའི་རིང་འདོད་ཚུལ་དེ་ནི་
རྒྱའི་ལོ་རྒྱུས་རིག་པའི་རྩ་འཛིན་ཞིག་ཏུ་གྱུར་ཅིང་། ལོ་རབས་བརྒྱད་ཅུ་པ་ནས་བཟུང་
འདོད་ཚུལ་འདིར་ཁུངས་སྐྱེལ་བྱེད་པའི་དེབ་དང་དཔྱད་རྩོམ་དུ་མ་ཐོན་འགོ་ཚུགས། དེ་
ལྟ་བུའི་དེབ་འགའ་དཔེ་མཚོན་དུ་ལུང་འདྲེན་བྱས་ན་འདོད་ཚུལ་འདི་སྤྱི་མོས་ཤིག་ཡིན་
པ་གསལ་ཁ་བཟོ་ཐུབ་(སྤྱི་མོས་དང་མི་མཐུན་པའི་འདོད་ཚུལ་ལོས་ཀྱང་ཡོད)། ཧུན་
ཁྐྲན་ཧྲིང་(Huang Fensheng) ཤི་བའི་རྗེས་སུ། ཁོང་གིས་བོད་ཀྱི་ལོ་རྒྱུས་ལ་ཉམས་
ཞིབ་རྒྱས་པ་བྱས་བའི་དེབ་དེ་པར་སྐྲུན་བྱེད་སྐབས། དེའི་རྩོམ་སྒྲིག་པ་ཝོ་ཅུན་(Wu
Jun) གྱིས་ཡོན་དང་མིང་གི་ལོ་རྒྱུས་ཐད་ངེས་པར་དག་བཅོས་བྱ་དགོས་པའི་ནན་
བརྗོད་བྱས་ཡོད་ཅིང་།” ཧུན་ཧྥན་ཧྲིང་གི་དེབ་<<བོད་མི་རིགས་ཀྱི་ལོ་རྒྱུས་བསྡུས་
པ>> ཞེས་པའི་པར་གཞི་སྔ་མ་དང་མི་འདྲ་བར། པར་གཞི་ཕྱི་མའི་ནང་བོད་འདི་ཡོན་
རྒྱལ་རབས་སྐབས་སུ་རྒྱའི་དབང་འོག་ཏུ་ཚུད་པ་ཡིན་གྱི། ཆིང་རྒྱལ་རབས་ཀྱི་སྐབས་སུ་
མིན་པར་བརྗོད། འོན་ཀྱང་སོག་པོས་དབང་སྒྱུར་བྱེད་སྐབས་བོད་འདི་རྒྱ་ནག་གི་མངའ་
ཁོངས་རྒྱལ་ཕྲན་ཙམ་དུ་གྱུར་ཅེས་གསལ་པོར་འཁོད་ཡོད་པ་ནི། གཅིག་བྱས་ན་རྩོམ་
སྒྲིག་པས་ལག་ནོར་ཤོར་བའི་དག་བཅོས་ཤིག་ཀྱང་ཡིན་སྲིད།”
གཅིག་དགུ་བརྒྱད་ཅུའི་སྟོད་ནས་པར་སྐྲུན་བྱས་པའི་བོད་ཀྱི་ལོ་རྒྱུས་དེབ་ཐེར་ཕལ་ཆེ
བས། བོད་འདི་ཡོན་རྒྱལ་རབས་ཀྱི་སྐབས་ནས་རྒྱ་ནག་གི་ཆ་ཤས་སུ་གྱུར་ཡོད་པ་དངོས་
ཤུགས་བརྒྱུད་གསུམ་ནས་ཁས་ལེན་བྱས་ཡོད་ཅིང་། དེའི་གསལ་འདེབས་ཀྱི་ཚུལ་དུ་དཔེ་
མཚོན་འགའ་དྲངས་ན།
“སྤྱི་ལོ་1288 ལོར་ཙུང་ཀྲི་ཡོན་(Zongzhiyuan) ཞེས་པའི་མིང་ནས་ཞུན་ཀྲིན་ཡོན་
(Xuanzhengyuan) ཞེས་པར་བསྒྱུར་ཞིང...བོད་ཀྱི་དབུས་གཙང་དང་མངའ་རིས་ལ་
སོགས་པ་དེའི་མངའ་འོག་ཏུ་མཆིས་པས་ན། བོད་ཀྱི་ས་ཁུལ་ཡོངས་རྫོགས་དབུས་ཡོན་གོང་མའི་
ཆབ་འོག་ཏུ་ཚུད།” [ཝང་ཕུ་རེ་(WangFuren) དང་སུའེ་ཝེ་ཅིང་(SuoWenqing)
གཉིས་ཀྱིས། (1981ལོར) ]
“དེའི་རྗེས་སུ་བོད་ལ་ཡོན་གོང་མའི་གཅིག་གྱུར་གྱི་སྲུང་དམག་བཙུགས་ཏེ་གཞི་ནས་བོད་ས་གནས་
ཀྱི་བདག་སྐྱོང་དབང་ཆ་དེ་ས་སྐྱ་པའི་འོག་ཏུ་གཅིག་བསྡུས་བྱུང་ཞིང༌། དུས་དེ་ནས་བཟུང་བོད་འདི་
རྒྱ་ནག་གོང་མའི་མངའ་ཁོངས་སུ་དངོས་སུ་ཚུད་པ་ཡིན།” [ཆབ་སྤེལ་ཚེ་བརྟན་ཕུན་ཚོགས་
དང་ནོར་བྲང་ཨོ་རྒྱན་གཉིས་ཀྱིས། (1990 ལོར)]
‘མཐར་ཐུག་དོན་གྱི་འབྲས་བུ་ནི་བོད་སོག་མི་རིགས་བར་གྱི་མཛའ་འབྲེལ་དམ་ཟབ་དང་མེས་
རྒྱལ་གཅིག་གྱུར་ཡོང་བར་བྱ་བཞག་རླབས་པོ་ཆེ་གཟུགས་ཅན་ལྟ་བུ་དེ་བསྐྲུན་པ་ལགས་སོ།།”” [
རྒྱལ་མོ་འབྲུག་པས། (1995 ལོར) ]
“གནས་ཚུལ་འདི་དག་གིས་གོང་མ་ཀུབ་ལེ་ཁང་གིས་རྒྱལ་ཁབ་གཅིག་གྱུར་ཡོང་བའི་
སྲིད་ཇུས་བོད་ཀྱི་ས་གནས་སུ་ལག་བསྟར་བྱས་པར་གསལ་ཞིང་། ཡོན་གོང་མས་བོད་
དང་ས་གནས་གཞན་ལ་བཙུགས་པའི་ཆབ་སྲིད་འཛིན་སྐྱོང་ལམ་ལུགས་འདི་དག་
རྒྱ་ནག་ཡུལ་དབུས་ཀྱི་ལམ་ལུགས་དང་མི་འདྲ་ནའང་། ཡོན་གོང་མ་གཞུང་གི་ལམ་
ལུགས་ཀྱི་འོག་ཏུ་ཐད་ཀར་ཚུད་ཡོད།”’ [ བོད་རིགས་ལོ་རྒྱུས་རྩོམ་སྒྲིག་ལྷན་ཁང་གི་
<<བོད་མི་རིགས་ཀྱི་ལོ་རྒྱུས་མདོར་བསྡུས>>(ZangZuJian Shi) ལས། (1985
ལོར)]
གོང་བཀོད་ལོ་རྒྱུས་དེབ་འདི་དག་ནི་སོག་པོའི་མངའ་ཐང་སྐབས། བོད་འདི་རྒྱའི་ཆ་
ཤས་སུ་གྱུར་ཡོད་ཅེས་པའི་འདོད་ཚུལ་ལ་ཁུངས་སྐྱེལ་བྱེད་པའི་དེབ་ཉུང་ཤས་ཤིག་གོ།
སྐབས་འདིར་ངས་ལུང་འདྲེན་བྱས་པ་རྣམས་ནི། བོད་ཀྱི་ལོ་རྒྱུས་སྤྱི་ལ་དཔྱད་ཞིབ་བྱས་
པའི་དེབ་རྣམས་ལས་དྲངས་པ་ཡིན། དེ་ནི་འདས་སོང་བོད་ཀྱི་ལོ་རྒྱུས་ལ་སྤྱིའི་འགྲེལ་
བརྗོད་ཁྲོད་འདོད་ཚུལ་འདི་འཚོལ་བའི་ཆེད་དུ་ཡིན། རྒྱ་ནག་ལ་བོད་ཀྱི་བདག་དབང་
ཡོད་ཅེས་པའི་གནད་དོན་དང་། བདག་དབང་དེའང་ཡོན་རྒྱ་རབས་སྐབས་སུ་རྒྱ་ནག་
ལ་ཐོབ་ཡོད་ཅེས་པའི་འདོད་ཚུལ་དམིགས་སུ་བཀར་ནས་བྲིས་པའི་རྩོམ་ཡིག་གཞན་དུ་
མའང་མཐོང་རྒྱུ་ཡོད་དོ། །”
དེ་ཡང་གཞན་ཡུལ་དུ་གནས་པའི་བོད་མིའི་ལྡོག་ཕྱོགས་ཀྱི་འདོད་ཚུལ་མཚོན་བྱེད་
ལེགས་ཤོས་ནི་རྩིས་དཔོན་ཞྭ་སྒབ་པ་ཡིན་ཞིང་། ཁོང་གི་བཞེད་ཚུལ་ལ། བོད་དང་སོག་
པོའི་རྒྱལ་པོ་གཉིས་དང་། དེ་བཞིན་མན་ཇུ་ཆིང་གོང་མའི་བར་གྱི་འབྲེལ་བ་ནི་མཆོད་
ཡོན་གྱི་འབྲེལ་བ་ཞིག་ཡིན་པ་ལས། གཅིག་མཐོ་གཅིག་དམན་གྱི་འབྲེལ་བ་ཞིག་མིན་
ནའང་། གཅིག་ནི་རང་བཙན་གཙང་མའི་རྒྱལ་ཁབ་དང་གཅིག་ཤོས་ནི་དེའི་མངའ་
འབངས་ཡིན་པའི་གོ་ནོར་ཐེབས་ཡོད་ཅེས་བརྗོད། ཁོང་གིས་བོད་ཡིག་ཏུ་བྲིས་པའི་མ་
རྩོམ་ནང་གོ་འཛོལ་འདི་བྱུང་བའི་རྩ་བ་ནི། ནུབ་ཕྱོགས་པའི་སྲིད་དོན་འགྲོ་ལུགས་ལྟར་
ཤར་ཕྱོགས་ཀྱི་ཐུན་མིན་མཆོད་ཡོན་ལམ་ལུགས་འདིར་འགྲེལ་བཤད་བརྒྱབ་པས་རེད་
ཅེས་བརྗོད་ཡོད།” དེ་བཞིན་རྒྱ་ནག་གི་ཕྱི་ལ་གནས་པའི་བོད་མི་ལོ་རྒྱུས་སྨྲ་བ་གཞན་
དག་གིས་གནད་དོན་འདི་ལ་འདོད་ཚུལ་གཅིག་མཚུངས་བྱས་ཡོད་ཅིང་། ཁོང་རྣམ་པས་
གནད་དོན་འདི་ཆོས་ལུགས་ཀྱི་ངོ་བོར་གྲུབ་པའི་མཛའ་འབྲེལ་ལ་གོ་འཛོལ་ཐེབས་
ནས་བྱུང་བར་གསལ་བཤད་བྱས་མེད་ནའང་།ཆོས་ཕྱོགས་ཀྱི་ཐ་སྙད་རྐྱང་པས་རྒོལ་ལན་
བྱས་ཡོད་དེ། ཁང་དཀར་ཚུལ་ཁྲིམས་སྐལ་བཟང་ལྟར་ན། ཆོས་རྒྱལ་འཕགས་པས་གོང་
མ་ཀུབ་ལེ་ཁཱང་ལ་དབང་བསྐུར་རྗེས། གོང་མས་ཁོང་ལ་བོད་ཁྲི་སྐོར་བཅུ་གསུམ་ཕུལ་བ་
དང་། དེ་ནས་བཟུང་“བོད་འབངས་ཐམས་ཅད་ས་སྐྱ་པའི་མངའ་འབངས་སུ་གྱུར།” ཞེས་
བརྗོད་ཡོད་པ་དང་། ཡང་གདོང་ཐོག་བསྟན་པའི་རྒྱལ་མཚན་གྱིས། “དེ་ལྟར་བོད་རྒྱལ་
ཁབ་ཧོར་རྒྱལ་རྒྱུད་ཀྱིས་ལོ་བཞི་བཅུ་ཞེ་དགུ་རིང་བཙན་བཟུང་བྱས་མཐར། ས་སྐྱའི་འགྲོ་མགོན་
ཆོས་རྒྱལ་འཕགས་པས་འགྲོ་བ་མི་གཅིག་གི་ཚེ་སྲོག་ལའང་གནོད་འཚེ་མ་བྱས་པར་འཚེ་མེད་ཞི་
བའི་ལམ་ནས་བོད་ཡུལ་ཆོལ་ཁ་གསུམ་ཕྱི་རྒྱལ་གྱི་བཙན་གནོན་འོག་ནས་ཐར་ཏེ་ཆོས་སྲིད་གཉིས་
ལྡན་གྱི་རང་བཙན་གཙང་མའི་གནས་ལ་བཀོད་པར་མཛད།” ཅེས་བརྗོད།
བོད་རྒྱ་ནག་མི་དམངས་སྤྱི་མཐུན་རྒྱལ་ཁབ་ཀྱི་མངའ་ཁོངས་སུ་བསྒྱུར་བ།
གལ་ཏེ་བོད་འདི་ཡོན་རྒྱལ་རབས་སྐབས་སུ་རྒྱ་ནག་གི་ཆ་ཤས་སུ་གྱུར་ཡོད་ཅེ་ན། ང་
ཚོས་བོད་འདི་རྒྱ་ནག་མི་དམངས་སྤྱི་མཐུན་རྒྱལ་ཁབ་ཀྱི་ཁོངས་སུ་ཇི་ལྟར་གྱུར་པའི་
འགྲེལ་ཚུལ་ལ་བལྟ་རྒྱུ་གལ་ཆེ། གང་ཡིན་ཟེར་ན། གལ་ཏེ་བོད་འདི་དོན་དངོས་ཐོག་
1951 གོང་གི་དུས་རབས་དུ་མའི་རིང་རྒྱ་ནག་གི་ཆ་ཤས་ཤིག་ཡིན་ཚེ།བོད་འདི་རྒྱ་ནག་
མི་དམངས་སྤྱི་མཐུན་རྒྱལ་ཁབ་ཀྱི་ཁོངས་སུ་ཇི་ལྟར་གྱུར་མིན་ཐད་རྒྱ་བོད་གཉིས་ཀྱི་ལོ་
རྒྱུས་བགྲོ་གླེང་སྐབས་གསལ་འདེབས་ནན་པོ་ཞིག་ཅིས་ཀྱང་བྱ་དགོས།
རྒྱ་ནག་མི་དམངས་སྤྱི་མཐུན་རྒྱལ་ཁབ་ཀྱི་ནང་དུ་ལོ་རྒྱུས་ལ་ཉམས་ཞིབ་ཇི་ལྟར་བྱས་
པ་ནང་བཞིན། བཙན་བྱོལ་བོད་མི་ཚོས་ཀྱང་བོད་ཀྱི་ལོ་རྒྱུས་སྤྱི་དང་མི་མཐུན་ཞིང་། ལོ་
རྒྱུས་ཀྱི་གནས་དུས་བྱེ་བྲག་འགར་དམིགས་སུ་བཀར་ནས་བོད་རྒྱའི་འབྲེལ་བར་ཞིབ་
འཇུག་བྱས་ཡོད།” ང་ཚོས་རྒྱ་ནག་མི་དམངས་སྤྱི་མཐུན་རྒྱལ་ཁབ་དང་བོད་ཀྱི་གནད་
དོན་ལ་ལྟ་སྐབས། ཧང་སངས་དགོས་པའི་གནད་དོན་ཞིག་ཤིན་ཏུ་མངོན་གསལ་དོད་པོ་
ཡོད།དེ་ནི་ཞྭ་སྒམ་པས་བརྩམས་པའི<<བོད་ཀྱི་སྲིད་དོན་རྒྱལ་རབས>> ནང་དུ། 1950
དང་1951 རྗེས་ཀྱི་བོད་ཀྱི་ལོ་རྒྱུས་དང་། ཕྱིས་སུ་མི་དམངས་འདོད་བློ་མ་ཁེངས་པའི་
རྣམ་པ། མཐར་1950 དང་1960 སྟོད་ཀྱི་གྱེན་ལངས་ཀྱི་བར་དུ་གླེང་ཡོད། དེ་ལྟར་
བོད་ཀྱི་ལོ་རྒྱུས་གླེང་མཁན་ཁོང་གཅིག་པུ་ལས་ཧ་ལམ་མེད། རྒྱ་ནག་མི་དམངས་སྤྱི་
མཐུན་རྒྱལ་ཁབ་ཀྱི་ཕྱི་རུ་པར་བསྐྲུན་བྱས་ཤིང་། གོང་དུ་ལུང་འདྲེན་བྱས་པའི་ལོ་རྒྱུས་
དེབ་ཐེར་གཞན་ཁག་གིས་བོད་ཀྱི་ལོ་རྒྱུས་གླེང་སྐབས། ཆོས་ལུགས་ཀྱི་བྱུང་རིམ་ཞིག་
གི་རྒྱབ་ལྗོངས་ཐོག་ནས་གླེང་ཞིང་། དེ་ཡང་དུས་རབས་ཉི་ཤུའི་དཀྱིལ་ཙམ་གྱི་བར་དུ་
མ་གཏོགས་མི་གླེང་། གསལ་པོར་ངེས་དགོས་པ་ཞིག་ལ། རྒྱ་ནག་གཞུང་གི་དབང་འོག་
ཏུ་གནས་པའི་བོད་མིས་བྲིས་པའི་བོད་ཀྱི་ལོ་རྒྱུས་གལ་ཆེན་མང་པོ་ཡོད་ཅིང་། ལྷག་
ཏུ་1950 ནང་གྱེན་ལངས་དང་དེའི་རྗེས་ཀྱི་ངོ་རྒོལ་སོགས་དང་འབྲེལ་བའི་མི་ཚེའི་ལོ་
རྒྱུས་ཀྱང་དུ་མ་མཆིས།* འོན་ཀྱང་དེ་རྣམས་བོད་ཀྱི་ལོ་རྒྱུས་རིང་མོའི་གྲས་སུ་མི་ཚུད་
ལ། དེར་གཏོགས་པའི་གནས་ཚུལ་མང་ཆེ་བ་བོད་ཀྱི་འཐུས་ཚང་གི་ལོ་རྒྱུས་དེབ་ཐེར་
དག་ཏུ་མི་གཏོགས།
རྒྱ་ནག་མི་དམངས་སྤྱི་མཐུན་རྒྱལ་ཁབ་ཏུ་འགྲེམས་སྤེལ་བྱས་པའི་ཡིག་ཆ་རྣམས་ཧ་
ལམ་གོང་དང་གཅིག་མཚུངས་ཡིན་ཡང་། བོད་ཀྱི་ལོ་རྒྱུས་གླེང་སྐབས་དེ་དག་གིས་ནན་
བརྗོད་བྱ་ཡུལ་ནི་ཆོས་ལུགས་ཀྱི་གནད་དོན་ཁོ་ན་མིན། དེ་ཡང་དེང་གི་ཕྱི་སྲིད་དང་
ཆབ་སྲིད་ཀྱི་གནས་བབ་ལ་གཞིགས་ནས [སྤྱི་ལོ་1950 ཡས་མས] སྐབས་ཀྱི་དོན་
རྐྱེན་དེ་དག་གི་རང་བཞིན་ནི་ཚོར་བ་རྣོ་ལ། [རྒྱ་བོད་ཕན་ཚུན་བརྡབ་གསིག་ཕོག] སླ་
བའི་གཞི་རུ་རློམ་མི་རུང་སྟེ། 1950 ཚུན་གྱི་བོད་ཀྱི་ལོ་རྒྱུས་གླེང་བའི་དེབ་[མི་ཉུང་བ་
ཞིག ]མཇལ་རྒྱུ་ཡོད་པས་སོ། ། ལོ་རྒྱུས་ཀྱི་དུམ་མཚམས་འདི་བྱུང་བའི་རྒྱུ་རྐྱེན་གཅིག་
ནི། སྤྱི་ལོ་1949 ལོར་རྒྱ་ནག་མི་དམངས་སྤྱི་མཐུན་རྒྱལ་ཁབ་དབུ་བརྙེས་པ་སྤྱིར་ན་རྒྱ་
ནག་གི་ལོ་རྒྱུས་ནང་གལ་ཆེན་གྱི་དཀྱོགས་མཚམས་ཤིག་ཏུ་བརྩི་བས་ཡིན། འོན་ཀྱང་།
རྒྱུ་མཚན་གཞན་ལ་བརྟེན་ནས་དཀྱོགས་མཚམས་ཀྱི་དུས་སྐབས་འདི་བོད་ཀྱི་ལོ་རྒྱུས་
སྤྱིའི་ཆ་ཤས་སུ་བསྒྱུར་རྒྱུར་དཀའ་བར་སྣང་། བོད་ཀྱི་ལོ་རྒྱུས་དེབ་ཐེར་དུ་མའི་ནང་དུ་
འབྲས་བུའི་རྣམ་གཞག་གི་ལྟ་གྲུབ་ཀྱི་སྒོ་ནས་ལོ་རྒྱུས་ཀྱི་ཆོས་ཉིད་ཁས་ལེན་བྱེད། དེ་ནི་
དུང་དཀར་བློ་བཟང་འཕྲིན་ལས་ཀྱི་<<བོད་ཀྱི་ཆོས་སྲིད་ཟུང་འབྲེལ་སྐོར་བཤད་པ>>
ལས་གསལ་པོར་སྣང་།” ཁོང་གིས་ཧེ་སྒེར་དང་མར་ཁེ་སེའི་ཤུགས་རྐྱེན་འོག་ནས་བོད་
ཀྱི་ལོ་རྒྱུས་ལ་འཕེལ་འགྲིབ་རང་བཞིན་གྱི་ལྟ་བ་གསལ་པོར་བརྗོད་ཡོད་ཅིང་། ལོ་རྒྱུས་
ཐོག་གནའ་སྲོལ་བོད་ཀྱི་ཆོས་སྲིད་ཟུང་འབྲེལ་གྱི་སྲིད་གཞུང་དགའ་ལྡན་ཕོ་བྲང་གི་
དབང་ཤུགས་འཕེལ་འགྲིབ་དང་། དེའི་ཉམས་རྒུད་ཀྱི་མཚམས་སུ་བོད་ཀྱི་ཆོས་སྲིད་ལོ་
རྒྱུས་ཡོངས་སུ་མཇུག་རྫོགས་པ་གསལ་པོར་བརྗོད་ཡོད། དེར་བརྟེན་ལོ་རྒྱུས་ཀྱི་ཆད་
མཚམས་དེ་ཁ་གསལ་པོར་ཕྱེས་ཏེ།དུང་དཀར་བློ་བཟང་འཕྲིན་ལས་ཀྱིས། སྤྱི་ལོ་1950
རྗེས་ཀྱི་བོད་ཀྱི་ལོ་རྒྱུས་ནི་གླེང་གཞི་གཞན་ཞིག་ཏུ་བརྩིས་ཏེ་ཟུར་དུ་བསྐྱུར་ཡོད། འོན་
ཀྱང་བོད་དུ་ཏཱ་ལའི་བླ་མའི་སྲིད་གཞུང་1959 བར་དུ་གནས་པ་ཡིན།
ཞྭ་སྒབ་པར་མཚོན་ན། [ལོ་རྒྱུས་ཀྱི]དུམ་མཚམས་དེ་ཡོངས་སུ་ཆད་པ་ཞིག་མིན་ཏེ། ཁོང་
གི་མཐོང་ཚུལ་ལ་བཙན་བྱོལ་བོད་གཞུང་གིས་བོད་ཀྱི་ཆབ་སྲིད་ཙམ་མིན་པར་ལོ་རྒྱུས་
ཀྱི་རྒྱུན་ཡང་བསྲིངས་ཡོད། འོན་ཀྱང་རྒྱ་ནག་མི་དམངས་སྤྱི་མཐུན་རྒྱལ་ཁབ་ཀྱི་ཕྱི་
རོལ་ན་འདི་ལྟར་འདོད་མཁན་ཁོང་གཅིག་པུ་ཙམ་རེད། [ལོ་རྒྱུས་སྨྲ་བ]གཞན་རྣམས་
ལ་མཚོན་ན། ལོ་རྒྱུས་ཀྱི་དུམ་མཚམས་འདི་ཁ་གསལ་དང་ངེས་གཏན་ཞིག་ཡིན་པར་
སྣང་བའི་རྒྱུ་རྐྱེན་ནི། བཙན་བྱོལ་ཕྱོགས་ནས་རྒྱ་འོག་ཏུ་གནས་པའི་བོད་ལ་བཟུང་བའི་
ལྟ་ཚུལ་ལས་བྱུང་བ་ང་ཚོས་ཚོད་དཔག་བྱ་ཆོག་སྟེ། བོད་ལ་ཡོད་པའི་གཞུང་དེ་བོད་
ཀྱི་གཞུང་ཞིག་མིན་པ་དང་། རིག་གནས་ཀྱི་རྒྱུན་འཛིན་ཀྱང་རྒྱ་གར་ཡུལ་དུ་བྱེད་དགོས་
པར་མཐོང་བས་ཡིན་སྲིད། ཏིང་ཞོ་ཕིང་གོ་སར་མ་སླེབས་པའི་གོང་གི་ལོ་རབས་དུ་མའི་
ནང་རྒྱ་ནག་གི་སྲིད་ཇུས་དཔེར་ན་རིག་གནས་གསར་བརྗེ་ལ་སོགས་པས[ལོས་རྒྱུས་ཀྱི་
དུས་མཚམས་འདི]དུམ་བུར་སོང་བའི་ལྟ་ཚུལ་ལ་སྐུལ་འདེད་ངེས་ཅན་ཞིག་ཐེབས་ཡོད་
ངེས།
རྒྱ་ནག་གིས་1950 ལོའི་ཡན་ཆད་དང་མན་ཆད་བར་གྱི་བོད་ཀྱི་ལོ་རྒྱུས་ཆད་མཚམས་
ལ་འགྲེལ་བརྗོད་བྱེད་སྟངས་ཅུང་ཙམ་མི་འདྲ་སྟེ། གོང་དུ་དུང་དཀར་བློ་བཟང་འཕྲིན་
ལས་དང་འབྲེལ་ནས་བཤད་ཟིན་པ་ལྟར། བོད་བཅིངས་གྲོལ་བཏང་ནས་ལོ་རྒྱུས་ཀྱི་
འགྱུར་འགྲོས་ངེས་ཅན་ཞིག་གི་མཚམས་ཆད་པར་འདོད་ཀྱི་ཡོད་པ་རེད། དེར་བརྟེན་
རྒྱ་ནག་དེང་རབས་ལོ་རྒྱུས་རིག་པའི་དུས་མཚམས་དབྱེ་འབྱེད་ཀྱི་ལས་དོན་ནང་དུ་
བོད་འདི་རང་བཞིན་གྱིས་ཚུད་པ་དང་། ལྷག་པར་དུ་དུས་རབས་ཉི་ཤུ་པའི་བོད་ཀྱི་ལོ་
རྒྱུས་ནི། དུས་སྐབས་ཀྱི་དབང་དུ་བྱས་ན་“དེང་རབས་” (dangdai) དང་“ཉེ་རབས་
”(jindai) གཉིས་ཀར་གཏོགས་ཀྱི་འདུག
དེང་སྐབས་རྒྱ་ནག་ཏུ་དེང་རབས་བོད་ཀྱི་ལོ་རྒྱུས་དང་འབྲེལ་བའི་བྱེ་བྲག་གནད་དོན་དུ་
མར་ཉམས་ཞིབ་བྱས་ཏེ་པར་སྐྲུན་བྱས་པའི་ལོ་རྒྱུས་ཀྱི་དེབ་ནི། སྤྱི་ལོ་1959ལོར་ལྷ་སར་
གྱེན་ལངས་བྱུང་རྗེས་བོད་ཡུལ་ཞི་འཇགས་བཏང་བའི་སྐོར་དང་། 1950 ལོ་ནས་བོད་
དོན་དང་འབྲེལ་བའི་གལ་ཆེའི་མི་སྣ་ཀྲང་ཅིན་ཝུའུ་དང་(Zhang Jingwu) ཐན་
ཀོན་སན་(Tan Guansan0) ཀྲང་གོ་ཧྭ་(Zhang Guohua) ལ་སོགས་པས་བོད་
དོན་དང་འབྲེལ་བའི་དེབ་རྒན་དུ་མ་དང་། སྤྱི་ལོ་1950 ནང་གི་བོད་དོན་དང་འབྲེལ་
བའི་མི་སྒེར་གྱི་ལོ་རྒྱུས། མའོ་ཙེ་ཏུང་(Mao Zedong) དང་། ཀྲུའུ་ཨེན་ལེན་(Zhou
Enlai) གཉིས་ཀྱི་བོད་དོན་དང་འབྲེལ་བའི་རྩོམ་དང་བསམ་བློ་བཅས་མཆིས།” དེ་
དག་ལས་ཉུང་མཐར་དེབ་གཉིས་ཀྱིས་གོང་སྨོས་དུས་མཚམས་དབྱེ་འབྱེད་དང་བསྟུན་
ཏེ་ཉེ་དུས་བོད་ཀྱི་ལོ་རྒྱུས་གླེང་ཡོད་དེ། གཅིག་ནི་<< Xizang difangjindaishi>>
(བོད་ཀྱི་ཉེ་རབས་ལོ་རྒྱུས)”བྱ་བ་ཞིག་ཡིན་ཞིང་། དེབ་འདིའི་མཚན་བྱང་ལས་གསལ་
བ་ལྟར། དུས་རབས་བཅུ་དགུ་ནས་ཉི་ཤུའི་དུས་དཀྱིལ་བར་གྱི་བོད་ཀྱི་ལོ་རྒྱུས་ཤུགས་
ཆེར་གླེང་ཞིང་། དེའང་རྒྱ་ནག་དེང་རབས་ལོ་རྒྱུས་ཀྱི་འགྲོས་དང་བསྟུན་ནས་བྲིས་ཡོད།
གཞན་ནི་<<Dangdai Xizang jianshi>> (བོད་ཀྱི་དེང་རབས་ལོ་རྒྱུས་མདོར་
བསྡུས)”ཞེས་པ་ཞིག་ཡིན་ལ། དེ་ནི་བོད་ཀྱི་དེང་རབས་ལོ་རྒྱུས་མདོར་བསྡུས་ཤིག་ཡིན་
པས། 1950 རྗེས་ཀྱི་བོད་ཀྱི་ལོ་རྒྱུས་ཁོ་ན་ལས་ཧ་ལམ་གླེང་མེད། མཚན་བྱང་དུ་ལོ་
རྒྱུས་“མདོར་བསྡུས་” ཞེས་བཀོད་ཡོད་ཀྱང་མགོ་མཇུག་བར་གསུམ་ཆ་ཚང་ལ་ཤོག་
གྲངས་ལྔ་བརྒྱ་ཙམ་ཡོད། དེའི་ནང་དུ་བོད་འདི་ཐོག་མར་རྒྱ་ནག་གི་ཆ་ཤས་སུ་ཇི་ལྟར་
གྱུར་པའི་ལྟ་ཚུལ་དང་། རྒྱ་ནག་གི་ཕྱི་རུ་གནས་པའི[ལོ་རྒྱུས]རྩོམ་པ་པོ་རྣམས་ཀྱི་ལྟ་
ཚུལ་བར་གཤིབ་བསྡུར་ཅུང་ཙམ་བྱས་ནས། མི་དམངས་བཅིངས་གྲོལ་དམག་གིས་བོད་
ལ་དཔུང་འཇུག་མ་བྱས་གོང་གི་གནས་བབ་ལ་འགྲེལ་བཤད་འདི་ལྟར་བརྒྱབ་འདུག
“བོད་ས་གནས་སྲིད་གཞུང་ནས་ཁ་བྲལ་རིང་ལུགས་པའི་ལྟ་བ་མཁྲེགས་འཛིན་དང༌། བོད་ས་
གནས་སུ་གུང་ཁྲན་རིང་ལུགས་ལ་ངོ་རྒོལ་དྲིལ་བསྒྲགས་སྤེལ་བའི་འབད་རྩོལ་བྱས་པ་ལ་མ་ལྟོས་
པར། དབུས་གཞུང་ནས་བོད་དོན་ཞི་བའི་སྒོ་ནས་སེལ་རྒྱུའི་རྩ་དོན་དག་རླུང་འཕྲིན་དང་འཕྲིན་
ལམ་གཞན་བརྒྱུད་ནས་རྒྱང་བསྲིང་བྱས་ཏེ། གྲལ་རིམ་དཔོན་རིགས་དང་མི་དམངས་ནས་བློ་ཐག་
ཆོད་པའི་བརྡ་ལན་འབྱོར་བར་རེ་བས་འབད་པ་མཛད། མི་སྣ་རེ་འགས[རྒྱལ་ཚབ]སྟག་བྲག་གིས་
བཙན་རྒྱལ་རིང་ལུགས་པར་མཉམ་ཞུགས་བྱས་པ་དང༌། བོད་རང་བཙན་ཡིན་པའི་བྱ་སྤྱོད་སྤེལ་
བར་ངོ་རྒོལ་བྱས་ཡོད། 1950 ལོའི་ཟླ་བ་5 པའི་ནང་ཆབ་མདོ་སྤྱི་ཁྱབ་བཀའ་བློན་ལྷ་ཀླུ་རྡོ་རྗེའི་
ལོ་དུས་རྫོགས་ཀྱང་། ལྷ་སྡོད་བཀའ་བློན་གསུམ་ནས་ཁོང་གི་ལས་ཚབ་ལ་སུས་ཀྱང་འགྲོ་འདོད་མ་
བྱས། དེར་བརྟེན་རྒྱལ་ཚབ་སྟག་བྲག་གིས་སྔར་མེད་ལུགས་སུ་བྱས་ཏེ་རྩིས་དཔོན་ང་ཕོད་ལྷ་ཀླུའི་
ཚབ་ཏུ་འཕྲལ་སེལ་ཆབ་མདོ་སྤྱི་ཁྱབ་ཏུ་བསྐོས། ང་ཕོད་ཀྱིས་གུང་ཁྲན་ཏང་ལ་ངོ་རྒོལ་བྱ་རྒྱུ་མེད་
པར་མ་ཟད། དེ་དང་ཞི་བའི་གྲོས་མོལ་བྱ་དགོས་པ་ཁ་གསལ་གཏིང་གསལ་བཟོས་ཡོད། འོན་
ཀྱང༌། ཁོང་གི་ལངས་ཕྱོགས་ལ་དཔོན་རིགས་རྣམས་ཀྱིས་དང་ལེན་བྱས་མེད་ལ། གདན་ས་ཆེན་
མོ་གསུམ་དང་གྲལ་རིམ་དཔོན་རིགས་ཁག་གིས་མི་དམངས་བཅིངས་གྲོལ་དམག་དཔུང་ལ་དྲག་
པོའི་ངོ་རྒོལ་བྱ་བ་ལའང་སྐུལ་མ་བཏང་མེད། བོད་རྒྱ་ཆེའི་མི་དམངས་རྣམས་ཀྱིས་ཁམས་ནུབ་
མའི་(Xikang) བོད་ཀྱི་ས་ཁུལ་དག་ཏུ་ཡོད་པའི་མི་དམངས་བཅིངས་འགྲོལ་དམག་མིས། མི་
རིགས་རིང་ལུགས་ཀྱི་སྲིད་ཇུས་རྩ་འཛིན་བྱས་ཏེ། ཡུལ་སྲོལ་གོམས་གཤིས་དང་ཆོས་ལུགས་དད་
མོས་བཅས་ལ་གུས་བཀུར་རླབས་ཆེན་མཛད་དེ་མིག་དཔེར་འོས་པའི་སྤྱོད་བཟང་དག་ནུབ་ཁམས་
ནས་བོད་དུ་(Tibet) རྒྱུ་བའི་ཚོང་དཔོན་རྣམས་ལས་ཐོས་ཏེ། རྒྱ་ཆེའི་མི་དམངས་རྣམས་ཀྱིས་
མི་དམངས་བཅིངས་གྲོལ་དམག་དཔུང་གིས་མྱུར་ཏུ་བོད་ལ་དཔུང་འཇུག་བྱས་ནས་བོད་འདི་ཉེན་
སྲུང་བྱེད་པར་རེ་ལྟོས་བྱས་ཡོད། མེས་རྒྱལ་གཅིག་གྱུར་བྱེད་པ་དང༌། མི་རིགས་མཐུན་སྒྲིལ་བྱེད་
པ། ཐུན་མོང་གི་མདུན་བསྐྱོད་བཅས་ལ་བརྟེན་ནས། ལོ་ངོ་སྟོང་ཕྲག་དུ་མའི་རིང་ལ་རྒྱ་ནག་མི་
དམངས་ཀྱི་ལོ་རྒྱུས་འཕེལ་འགྱུར་གྱི་རྩ་བ་ཚུགས་ཡོད། བོད་ས་གནས་སྲིད་གཞུང་དང༌། ཁ་བྲལ་
རིང་ལུགས་པའི་ལྟ་བ། ཁོ་ཅག་གིས་བོད་འདི་བཅིངས་གྲོལ་གཏོང་བར་འགོག་རྐྱེན་བཟོས་པ་ལ་
སྤྱི་མོས་ཀྱི་རྒྱབ་སྐྱོར་ཐོབ་མེད།” ཅེས་གསལ་བ་དང་།
“རྒྱ་ནག་མི་དམངས་ཀྱི་ལོ་རྒྱུས་འཕེལ་འགྱུར་གྱི་རྩ་བ་” ཞེས་པར་བལྟས་པ་ཙམ་གྱིས་འབྲས་
བུའི་རྣམ་གཞག་(Teleology) བཀོལ་སྤྱོད་བྱས་ཡོད་པ་མཐོང་ཐུབ། དེའི་དམིགས་
ཡུལ་ནི། བོད་འདི་ཡོན་རྒྱལ་རབས་ཀྱི་སྐབས་སུ་རྒྱ་ནག་གི་ཆ་ཤས་སུ་གྱུར་ཡོད་ཅེས་པ་
དང་། 1951 ལོར་བོད་བཅིངས་འགྲོལ་བཏང་ཡོད་ཅེས་པའི་ལོ་རྒྱུས་ཀྱི་བྱུང་བ་དེ་གཉིས་
ནི། 1959 རྗེས་ཀྱི་ལོ་རྒྱུས་འགྲེལ་བརྗོད་ལྟར་ལྡོག་ཏུ་མེད་ཅིང་ཡོང་ངེས་པའི་འབྲས་བུ་
ཞིག་ཡིན་པར་བརྗོད། གནད་དོན་འདིས་གོང་དུ་ལུང་འདྲེན་བྱས་པའི་ཡིག་ཆ་དང་རྒྱ་
ནག་གི་ཕྱི་རོལ་ན་ཡོད་པའི་བོད་མིའི་ཁྲོད་ཁྱབ་གདལ་འགྲོ་བཞིན་པའི་ཡིག་ཆ་གཉིས་
བར་གྱི་ཁྱད་པར་ཕྱེས། སྐབས་དེའི་བོད་ཀྱི་ལོ་རྒྱུས་ཀྱི་བྱུང་བའི་སྐོར་ལ་བཙན་བྱོལ་བོད་
མི་རྣམས་ཀྱི་འདོད་ཚུལ་ནི་ཁ་གསལ་གོ་བདེའི་སྲིད་དོན་གྱི་ལོ་རྒྱུས་ཤིག་ཡིན་ལ། དེའི་
རྩ་བའི་གཞི་འཛིན་ས་ནི་བོད་རྒྱ་གཉིས་ཀྱི་མཛའ་འབྲེལ་དེ་“མཆོད་ཡོན་” གྱི་འབྲེལ་
བ་དང་། བོད་ཀྱི་རང་བཙན་དེ[ང་གཅིག་གོང་དུ]གནས་མུས་ཡིན་ཞེས་པ་དེའོ། །དེར་
བརྟེན་ང་ཚོས་བོད་དང་ཡོན་གོང་མའི་བར་གྱི་མཛའ་འབྲེལ་ཇི་ལྟ་བུ་ཡིན་པ[བོད་ཀྱི་ལོ་
རྒྱུས]དུས་རབས་ཉི་ཤུའི་དུས་སྨད་བར་དུ་གླེང་བའི་ཞྭ་སྒབ་པའི་སྲིད་དོན་རྒྱལ་རབས་
ལས་རྟོགས་ཐུབ། དེ་ཙམ་དུ་མ་ཟད། 1950 གོང་དུ་བོད་གཞུང་དང་རྒྱ་ནག་གི་གཞུང་
གསར་པའི་བར་དུ་ཡོད་པའི་འབྲེལ་ལམ་ཡང་དག་ནི་“མཆོད་ཡོན་” གྱི་འབྲེལ་བ་ཡིན་
ཞེས་པ་ཞྭ་སྒབ་པས་ནན་བརྗོད་བྱས་ཡོད། དེ་ཡང་<<སྲིད་དོན་རྒྱལ་རབས>> ལས།
“ས་གླང་སྤྱི་ལོ་1949 ཟླ་བ་10 ནང་རྒྱ་དམར་གུང་བྲན་ཏང་ནས་རྒྱ་ནག་ཡོངས་རྫོགས་བླངས་
རྗེས། པེ་ཅིང་དང་། མཚོ་སྔོན་ཁུལ་ཟི་ལིང་ནང་ཡོངས་གྲགས་རླུང་འཕྲིན་ཐོག་བརྗོད་གསལ། བོད་
ནི་རྒྱ་ནག་གི་ཁོངས་གཏོགས་ཤིག་ཡིན་པས་ཕྱི་རྒྱལ་བཙན་དབང་རྒྱལ་ཁབ་ཀྱི་འོག་ནས་བཅིངས་
བཀྲོལ་གཏོང་བར་རྒྱ་དམར་གྱི་བཅིངས་བཀྲོལ་དམག་མི་བོད་ནང་ལ་གཏོང་རྒྱུ་ཡིན་ཚུལ་
དང་། བོད་ཀྱི་མི་དམངས་ནས་ཏཱ་ལའི་བླ་མའི་གཞུང་ལ་ངོ་ལོག་རྒྱག་དགོས་སོགས་ཁུངས་མེད་ཀྱི་
ཁྱབ་བསྒྲགས་ཡང་ཡང་བྱས།”  ཞེས་རྒྱ་བོད་མཆོད་ཡོན་འབྲེལ་བ་ལས་འདས་པའི་
རྒྱ་ནག་གི་ཧམ་བཤད་ཡོད་ཚད་ལ་ལོ་རྒྱུས་ཐོག་ནས་ཁུངས་མེད་ཙམ་དུ་ཟད་ཅེས་ཞྭ་
སྒབ་པས་འདོད་དོ། །
དེ་ཡང་ཁང་དཀར་ཚུལ་ཁྲིམས་སྐལ་བཟང་ཞྭ་སྒབ་པའི་རྗེས་སུ་འབྲངས་ཏེ། རྒྱ་ནག་
གིས་བོད་ལ་བསྒྲགས་གཏམ་སྤེལ་ཚུལ་འདི་ལྟར་བཤད་ཡོད་དེ། “སྤྱི་ལོ་1949 ལོར་
རྒྱ་དམར་གུང་བྲན་ཏང་གིས་རྒྱ་ནག་ཡོངས་རྫོགས་དབང་བསྒྱུར་བྱས་རྗེས། རྒྱ་ནག་ལ་བོད་ཀྱི་
བདག་དབང་ཡོད་ཅེས་ཁུངས་མེད་བསྒྲགས་གཏམ་དུ་མ་སྤེལ། དེའི་དགག་ལན་དུ་བོད་གཞུང་ནས་
ལྷ་ས་རླུང་འཕྲིན་ལས་ཁུངས་བརྒྱུད་དེ་བོད་འདི་རང་བཙན་ཡིན་པའི་ཁྱབ་བསྒྲགས་བྱས། སྤྱི་ལོ་
1950 ལོར་རྒྱ་དམར་གྱིས་བོད་བཙན་འཛུལ་བྱས་ཏེ་ཆབ་མདོར་སླེབས།” ” ཞེས་གསལ།
གཞན་ཡང་ང་ཕོད་ཆབ་མདོར་མ་བཏང་གོང་དུ་བོད་གཞུང་དང་རྩོད་རྙོག་ཡོད་ཅེས་
གོང་བཀོད་རྒྱ་གཞུང་གི་ཡིག་ཆའི་ནང་དུ་གསལ་ཡང་། ཞྭ་སྒབ་པས་དེའི་སྐོར་ཚིག་
འབྲུ་གཅིག་ཀྱང་བཤད་མེད། “མདོ་སྨད་ཞི་དྲག་སྤྱི་འདོམས་ཞབས་པད་ལྷ་ཀླུ་ཚེ་དབང་རྡོ་རྗེ་
ལོ་དུས་རྫོགས་པས་ཚབ་གསར་དུ་རྩིས་དཔོན་ང་ཕོད་ངག་དབང་འཇིགས་མེད་ལ་བཀའ་བློན་བསྐོ་
གཞག་གནང་ཐོག་མདོ་སྤྱིའི་ལས་འཁུར་བསྩལ་ཏེ་ངོ་ལས་རྣམས་ཆབ་མདོར་འབྱོར།” ཞེས་
བཀོད་དོ། །
བོད་སོག་ཆིངས་ཡིག
[བོད་སོག་ཆིངས་ཡིག]གིས་ང་ཚོ་ལ་དཔྱད་བརྗོད་བྱ་འོས་པའི་གནད་ཟུར་གཞན་ཞིག་
མཚམས་སྦྱོར་བྱས་ཡོད། བོད་འདི་རྒྱ་ནག་གི་ཆ་ཤས་སུ་གྱུར་ཡོད་ཅེས་པའི་བསྒྲགས་
གཏམ་དང་འབྲེལ་ནས་བོད་ཀྱི་ལོ་རྒྱུས་གླེང་རྗེས།བོད་འདི་རང་བཙན་ཡིན་པའི་ལོ་རྒྱུས་
ཀྱི་ལངས་ཕྱོགས་དང་མཐུན་པའི་འགྲེལ་བརྗོད་གཞན་ཞིག་ལ་བལྟ་བར་འོས་ཤིང་།དེ་ནི་
ཆིང་རྒྱལ་རབས་ཁ་འཐོར་སོང་རྗེས་བོད་དང་སོག་པོ་གཉིས་ཀྱིས་1913 ལོར་བཞག་
པའི་ཆིངས་ཡིག་དེའོ། །”
སྐབས་རེར་རྒྱ་ནག་གིས་ཆིངས་ཡིག་འདི་ལྟ་བུ་ཞིག་ཡོད་པར་ངོས་ལེན་མི་བྱེད་ཅིང་།
བོད་དོན་དང་འབྲེལ་བའི་དེབ་ཅིག་གི་ནང་དུ། སྤྱི་ལོ་1913 ལོའི་ལོ་མགོར་དཀྲོག་ཧ་
ཅང་གཏམ་ཆེ་བའི་“བོད་སོག་ཆིངས་ཡིག་ཟེར་བ་དེ་” ཞེས་བཤད་པ་བརྒྱབ་ཡོད།’
དེ་མིན་དེབ་གཞན་དག་གིས་ཆིངས་ཡིག་འདི་ཨུ་རུ་སུས་བོད་ལ་བཙན་འཛུལ་བྱེད་
སྤྱད་ཀྱི་ལག་ཆ་ཁོ་ན་ལས། ཁྲིམས་མཐུན་ཚད་ལྡན་ཞིག་ཏུ་ངོས་འཛིན་མི་བྱེད།3”
[རྒྱ་ནག]མི་སེར་དུས་སྐབས་སུ་(Republican Period) ཆིངས་ཡིག་འདི་དངོས་སུ་
རྒྱ་ནག་གི་ཡིག་ཆའི་ནང་དུ་ལུང་འདྲེན་བྱས་ཡོད་ལ། ཆིངས་ཡིག་གི་ནང་དོན་ཕལ་ཆེ་
བ་ཆ་ལེ་སེ་སྦེལ་(Sir Charles Bell) གྱི་<<Tibet: Past and Present>>
(བོད་ཀྱི་འདས་པ་དང་ད་ལྟ) ཞེས་པའི་ནང་གསལ་བའི་འགྲེལ་བཤད་ལས་བཏུས་
ཡོད།" སྤྱི་ལོ་1929 ལོར་ཝང་ཀུང་ཆི་(Wang Guangqi) ཡིས་རྩོམ་སྒྲིག་བྱས་
པའི་<<XizangWaijiaoWenjian>> (བོད་ཀྱི་ཕྱི་འབྲེལ་ཡིག་ཆ) ཞེས་པ་ནི་དེབ་
མིང་ལས་གསལ་བ་ལྟར། བརྗོད་བྱ་ཕལ་ཆེ་བ་བོད་དང་ཕྱི་རྒྱལ་བར་འབྲེལ་བ་བྱུང་
བའི་ཡིག་ཆ་ཤ་སྟག་ཡིན་པ་དང་། ཡིག་ཆ་དེ་དག་ཀྱང་སྦེལ་(Bell) གྱི་<<བོད་ཀྱི་
འདས་པ་དང་ད་ལྟ>> བྱ་བའི་མཇུག་ཏུ་ཟུར་བཀོད་བྱས་པའི་ཡིག་ཆའི་རྒྱ་འགྱུར་དག་
རེད། བོད་སོག་ཆིངས་ཡིག་ལ་སོགས་པའི་རྒྱ་འགྱུར་ཡིག་ཆ་འགའ་ཞིག་ལ་འགྲེལ་བཤད་
ཀྱང་བྱས་འདུག འགྲེལ་བཤད་ཐུང་ངུ་དེའང་སྦེལ་(Bell) གྱི་དབྱིན་འགྱུར་ལས་ཅུང་
བཏུས་ཡོད་ལ། བོད་སོག་ཆིངས་ཡིག་ཀྱང་དབྱིན་རྒྱ་གཉིས་ཀའི་ཐོག་ཏུ་བཀོད་ཡོད།
འོན་ཀྱང་། གལ་ཆེ་ཞིང་ཤེས་དགོས་པ་ཞིག་ལ། སྦེལ་གྱི[བོད་སོག་ཆིངས་ཡིག་གི]དབྱིན་
འགྱུར་དེ་མ་རྩོམ་བོད་ཡིག་ཐོག་ནས་ཐད་ཀར་བསྒྱུར་བ་ཞིག་མ་རེད།
ཉེ་ཆར་ཐོན་པའི་དེབ་གཞན་ཞིག་སྟེ་<<Zangzujianshi>> (བོད་རིགས་ཀྱི་ལོ་
རྒྱུས་མདོར་བསྡུས) ཞེས་པར། སྦེལ་གྱི་ལྟ་ཚུལ་ལྟར་བོད་སོག་ཆིངས་ཡིག་ནི་ཁུངས་
མེད་ཀྱི་དཀྲོག་གཏམ་དང[ ཆ་ལེ་སེ་སྦེལ་ལྟར་ན]ཏཱ་ལའི་བླ་མས་ངོས་ལེན་མེད་པའི་
ཆིངས་ཡིག་ཅིག་ཡིན་པར་བསྐྱར་ཟློས་དང་ལུང་འདྲེན་བྱས་འདུག སྔར་བོད་སོག་
ཆིངས་ཡིག་ཐད་སྦེལ་ལ་ཚད་འཛིན་ཤུགས་ཆེར་བྱས་ཡོད་ཀྱང་། 2001 ལོར་པར་སྐྲུན་
བྱས་པའི་<<YingguoEguo Yu Zhongguo Xizang>> (དབྱིན་ཇི་དང་། ཨུ་
རུ་སུ། ཀྲུང་གོའི་བོད) ཅེས་པའི་དེབ་འདིའི་ནང་དུ། དབྱིན་ཇི་དང་། ཨུ་རུ་སུས་བོད་ལ་
བཙན་འཛུལ་བྱས་པའི་སྐོར་ལ། ཨུ་རུ་སུ་དང་དབྱིན་ཇིའི་ཕྱི་སྲིད་ལས་ཁུངས་(British
Foreign Office) ཀྱི་ཡིག་ཆ་ཁག་ལ་ཁུངས་གཏུགས་ཡོད་པ་དང་། ཡིག་ཆ་དེ་དག་
གི་ནང་དུ་བོད་སོག་ཆིངས་ཡིག་བཞག་རྗེས་ཀྱི་ཟླ་ཤས་ནང་དབྱིན་གཞུང་དང་ཨུ་རུ་སུ་
ཕན་ཚུན་ཐུན་མོང་གི་སྒོ་ནས། བོད་སོག་ཆིངས་ཡིག་འདི་རྒྱལ་སྤྱིའི་སྟེང་ཚད་ལྡན་མིན་
པར་ངོས་འཛིན་བྱས་ཡོད་ཅེས་པ་དེའང་བསྐྱར་བཟློས་བྱས་འདུགས་
བོད་ཡིག་ཏུ་བྲིས་པའི་ཆིངས་ཡིག་གི་མ་རྩོམ་ད་བར་དབྱིན་ཡིག་ཏུ་ཐད་ཀར་བསྒྱུར་
བ་མེད་པས། འདིར་མ་རྩོམ་བོད་ཡིག་ལས་དབྱིན་ཡིག་ཏུ་ཐད་ཀར་བསྒྱུར་སྟེ་བཀོད་ན་
ཕན་ཐོགས་ཆེ་བར་ངེས་ཤིང་། དེར་མ་ཟད་མ་རྩོམ་བོད་ཡིག་དེའང་ལོ་གསུམ་གྱི་གོང་དུ་
སོག་གཞུང་ཡིག་ཚང་བརྒྱུད་དེ་གཞི་ནས་བཀོལ་སྤྱོད་བྱ་རྒྱུ་བྱུང་ཡོད། ཆིངས་ཡིག་
གི་ཐོག་མ་ཉིད་ལ་བོད་སོག་གཉིས་རང་བཙན་ཡིན་ཞེས་བཀོད་འདུག་པ་གཤམ་གསལ་
ལྟར།
༄༅༎ རང་རེ་བོད་སོག་གཉིས། མཉ་རྒྱལ་ཁབ་ཀྱི་མངའ་འོག་ནས་ཐོན། རྒྱ་ནག་པོ་དང་
བྲལ་ཏེ་བོད་སོག་སོ་སོ་རྒྱལ་ཁབ་རང་བཙན་པ་བགྱིས། སྔར་དུས་ནས་ད་བར་བོད་སོག་
གཉིས་བསྟན་པ་ལར་རྒྱ་གཅིག་པས་ཉེ་འབྲེལ་ཆེ་སྟབས། ད་དུང་ཤིན་ཏུ་བརྟན་ཐབས་
སུ་ཆིང་ཡིག་བཞག་དོན། སོག་པོའི་རྒྱལ་ཁབ་ཀྱི་༸གོང་མ་ཆེན་པོའི་བཀའ་ལུང་གིས་
ཆིང་བཞག་དབང་ཆ་སྤྲད་པའི་བློན་ཕྱི་རྒྱའི་ཡ་མོན་ལས་བྱེད་བློན་ཆེན་ཏཱ་བླ་མ་ཉིག་ཐ་
སྦི་ལེགས་ཐུ། བློན་ཆེན་གཉིས་པ་ཅང་ཅུན་སྨང་ལས་དཔའ་ཐུར་དཔལ་ལི། བོད་རྒྱལ་
ཁབ་ཀྱི་༸ གོང་མ་ཆེན་པོ་ཏཱ་ལའི་བླ་མ་རིན་པོ་ཆེའི་བཀའ་ལུང་གིས་ཆིང་བཞག་དབང་
ཆ་སྤྲད་པ་སྐུ་བཅར་མཚན་ཞབས་མཁན་ཆེན་བློ་བཟང་ངག་དབང་དང་། རྩེ་མགྲོན་
ངག་དབང་ཆོས་འཛིན། ཁུ་རལ་དངུལ་སྐྱེས་དོ་དམ་པ་རྩེ་དྲུང་ཡེ་ཤེས་རྒྱ་མཚོ། ལས་
རོག་དྲུང་ཡིག་དགེ་འདུན་སྐལ་བཟང་རྣམས་ཀྱིས་ཆིང་བཞག་ཏུ། དོན་དང་པོར་སོག་པོ་
རྣམས་རྒྱལ་ཁབ་རང་བཙན་བགྱིས་ཏེ་༸ ཞ་སེར་བསྟན་པའི་བདག་པོ་༧ རྗེ་བཙུན་དམ་
པ་ཧུ་ཐོག་ཐུ་རིན་པོ་ཆེ་ལྕགས་ཕག་ཟླ་11 པའི་ཚེས་9ཉིན་གོང་མ་བདག་པོ་ཆེན་པོར་
བཀུར་བ། བོད་ཀྱི་༸གོང་མ་བདག་པོ་ཆེན་པོ་ཏཱ་ལའི་བླ་མ་རིན་པོ་ཆེ་ནས་གཟེངས་སུ་
བསྟོད་དེ་བརྟན་ཅིང་འགྱུར་མེད་མཛད། དོན་གཉིས་པར་བོད་པ་རྣམས་རྒྱལ་ཁབ་རང་
བཙན་པ་བགྱིས་ཐོག་༸རྒྱལ་དབང་ཏཱ་ལའི་བླ་མ་རིན་པོ་ཆེ་༸གོང་མ་བདག་པོ་ཆེན་
པོར་བཀུར་བ། སོག་པོའི་ྋགོང་མ་ཆེན་པོ་༸རྗེ་བཙུན་དམ་པ་རིན་པོ་ཆེ་ནས་གཟེངས་
སུ་བསྟོད་དེ་བརྟན་ཅིང་འགྱུར་མེད་མཛད། དོན་གསུམ་པར་སངས་རྒྱས་ཀྱི་བསྟན་
པ་མི་ཉམ་དར་བརྒྱས་ཡོངས་ཐབས་སུ་རང་རེ་རྒྱལ་ཁབ་གཉིས་པོ་ནས་བཀའ་མོལ་གོ་
བརྡུར་གྱིས་འབད་དགོས། དོན་བཞི་པར་བོད་སོག་གཉིས་པོ་དེང་ནས་བཟུང་རྒྱུན་དུ་
ཕྱི་ནང་འཇིགས་པ་ལས་གཅིག་ལ་གཅིག་གིས་སྐྱོབ་རོག་ཕན་རོག་མཛད་རྒྱུ། དོན་ལྔ་
པར་བསྟན་སྲིད་ལས་དོན་དང་། བསྟན་སྲིད་སློབ་གཉེར་ལ་འགྲུལ་བསྐྱོད་རྣམས་རང་
རང་ས་གནས་སུ་ཕན་གྲོགས་བགྱིས་རྒྱུ། དོན་དྲུག་པར་བོད་སོག་གཉིས་པོ་རང་རང་
ཡུལ་ནས་ཐོན་པའི་ཟོག་དང་། ཕྱུགས་དང་། ལྤགས་རིགས་ལྟ་བུའི་ཚོང་འགྲུལ། དངུལ་
འགྲུལ་ཐོག་སྨིན་བྱེད་ལ་སྔར་རྒྱུན་ལྟར་བཀགས་འགེལ་མེད། དོན་བདུན་པར་དེང་ཕྱིན་
ཆད་བུན་ལོན་གཏོང་དུས་སྤྲོད་ལེན་སྐབས་ཡ་མོན་ཐམ་ག་ཡོད་པར་ཞུས་སྟེ་ཐམ་འབེབ་
ཀྱིས་སོར་གནས་མ་བགྱིས་ཚེ་བུན་དེད་སྐབས་ཡ་མོན་སར་ཞུ་དོན་མེད། ཆིང་ཡིག་མ་
བཞག་གོང་གི་བུན་བདག་ཕན་ཚུན་སྡུག་ཅོང་དངོས་འབྲེལ་ཡོད་ཚེ་དེད་ཅིང་བསབ་
འཇུག་ཆོག འོན་ཀྱང་རང་ཁུངས་ཤ་སྤི་ཧོ་ཤོག་རྣམས་སུ་འཁྲིས་དོན་མེད། དོན་བརྒྱད་
པར་ཆིང་འདི་བཞག་པའི་རྗེས་སུ་བསྣོན་དགོས་པའི་དོན་གནད་ཡོད་ཚེ་སོག་བོད་རྒྱལ་
ཁབ་གཉིས་ནས་དབང་ཆ་སྤྲད་པའི་བློན་པོ་རྣམས་བསྐོ་གཞག་གི་མོལ་བརྡུར་མཉམ་
སྦྲེལ་བགྱིད་ཆོག་པ་དང་། དོན་དགུ་པར་ཆིང་ཡིག་འདི་བཞག་ཏེ་ཐམ་འབེབ་བརྟན་
ཅིང་འགྱུར་མེད་བྱས་པ་ནས་འདི་དོན་ལྟར་སོར་གནས་བགྱི་རྒྱུ། སོག་པོའི་རྒྱལ་ཁབ་ཀྱི་
༸གོང་མ་བདག་པོ་ཆེན་པོའི་ས་ནས་བསྐོས་སྟེ་ཆིང་ཡིག་བཞག་པའི་དབང་ཆ་སྤྲད་པའི་
བློན་ཕྱི་རྒྱའི་ཡ་མོན་ལས་བྱེད་བློན་ཆེན་ཏཱ་བླ་མ་ཉིག་ཐ་སྤི་ལེགས་ཐུ། བློན་ཆེན་གཉིས་
པ་ཅང་ཅུན་རྨང་ལས་དཔའ་ཐུར་དཔལ་ལི། བོད་རྒྱལ་ཁབ་ཀྱི་༸གོང་མ་བདག་པོ་ཆེན་
པོ་རྒྱལ་དབང་ཏཱ་ལའི་བླ་མ་རིན་པོ་ཆེ་ནས་བསྐོས་སྟེ་ཆིང་ཡིག་བཞག་པའི་དབང་
རྩེ་ཆ་སྤྲད་པའི་བློན་སྐུ་བཅར་མཚན་ཞབས་མཁན་ཆེ་བློ་བཟང་ངག་དབང་གི་རྟགས། 
མགྲོན་ངག་དབང་ཆོས་འཛིན་གྱི་རྟགས། ཁུ་རལ་དངུལ་སྐྱེས་དོ་དམ་རྩེ་དྲུང་ཡེ་ཤེས་རྒྱ་
མཚོ་དང་། ལས་རོག་དྲུང་ཡིག་དགེ་འདུན་སྐལ་བཟང་གཉིས་ནས་རྟགས། སོག་པོའི་
མང་བཀུར་རྒྱལ་པོའི་ཁྲི་བཞུགས་གཉིས་པ་ཆུ་བྱི་ཟླ་12 ཚེས་4 ཉིན།།*
“གནའ་བོའི་དུས་ནས”ཞེས་པའི་བོད་རྒྱའི་འབྲེལ་བ་ལ་བྱུང་བའི་ལྟ་ཚུལ་གསར་པ།
མཇུག་བསྡུའི་མཚམས་འདིར། བོད་ཀྱི་ལོ་རྒྱུས་ཀྱི་རྩོད་རྙོག་ཐོག་ཉེ་ཆར་བྱུང་ཟིན་པའི་
འདོད་ཚུལ་གསར་པ་ཞིག་གླེང་བར་བྱ། གོང་དུ་གླེང་ཟིན་པ་ལྟར། བོད་འདི་ཡོན་རྒྱལ་
རབས་སྐབས་སུ་རྒྱ་ནག་གི་ཆ་ཤས་སུ་གྱུར་ཡོད་ཅེས་པའི་འདོད་ཚུལ་འདི་རྒྱ་ནག་གི་
ལོ་རྒྱུས་སྨྲ་བའི་ཁྲོད་དུ་ལོ་རབས་དུ་མའི་རིང་གླེང་སློང་བྱུང་ཡོད་ཅིང་། འདོད་ཚུལ་
གསར་པ་འདི་ནི་ལོ་རྒྱུས་ཐོག་སྔར་ལས་ཀྱང་ཧམ་ཤེད་ཆེ་བའི་འགྲེལ་བརྗོད་ཅིག་རེད།
དེ་ནི་བོད་འདི་ཡོན་རྒྱལ་རབས་ཀྱི་སྔ་རོལ་ཏེ། གནའ་བོའི་དུས་ནས་རྒྱ་ནག་གི་ཆ་ཤས་
སུ་གྱུར་ཡོད་ཅེས་པ་དེ་རེད། འདོད་ཚུལ་འདི་བྱུང་བའི་རྒྱུ་རྐྱེན་གཅིག་ནི་2008 ལོར་
བོད་ལ་གནས་ཚུལ་རབས་དང་རིམ་པ་བྱུང་བའི་རྗེས་སུ་བོད་དོན་ཐད་རྒྱ་ནག་གིས་
འགོག་སྲུང་དམ་དུ་གཏོང་བའི་ལངས་ཕྱོགས་དང་། རྒྱུ་རྐྱེན་གཙོ་བོ་ནི་དབྱར་གཞུང་གི་
ཨོ་རྩལ་འགྲན་ཚོགས་དང་། འབྱུང་བཞིན་པའི་རྒྱལ་སྤྱིའི་དཔལ་འབྱོར་ཉམས་རྒུད་ཁྲོད།
རྒྱ་ནག་ནི་གོ་ལའི་ཐོག་སྟོབས་ཤུགས་ཆེ་བའི་རྒྱལ་ཁབ་ཅིག་ཏུ་གྱུར་དང་འགྱུར་བཞིན་
པ་བཅས་ཀྱི་རྒྱུ་རྐྱེན་ལས་བྱུང་བ་རེད། རྒྱ་གཞུང་གིས་བོད་དོན་ཐད་བཅོས་མའི་འཁྲབ་
སྟོན་གང་ཐུབ་བྱས་ནས། རང་དགར་ཡིད་ཆེས་སླ་བའི་ཉམས་ཞིབ་པ་འགའ་ཞིག་རྒྱ་
ནག་གིས་ཏཱ་ལའི་བླ་མར་གྲོས་མཐུན་བྱ་ངེས་རེད་སྙམ་པའི་བསླུ་བྲིད་ཐེབས་ཡོད་ལ། དེ་
བཞིན་བོད་ཀྱི་གནས་བབ་ཐོག་ཧམ་ཤེད་ཆེ་བའི་ལངས་ཕྱོགས་གསར་པ་ཞིག་ཐོན་ཡོད།
ཉེ་ཆར་གྱི་དྲིལ་བསྒྲགས་ལ་བལྟས་ཚེ། འདོད་ཚུལ་གསར་པ་དེ་རྒྱ་གཞུང་གི་སྲིད་ཇུས་
ཐོག་ནས་དང་ལེན་བྱས་ཡོད་པ་དང་། ཐུན་མོང་མགྲིན་དབྱངས་གཅིག་གྱུར་གྱིས་ངོས་
ལེན་ཡོད་པ་ཁ་གསལ་རེད། 2008 ལོའི་ཟླ་བ་5 ཚེས་5 ལ་སྤེལ་བའི་ཤིན་ཧྭ་གསར་
འགྱུར་ཐོག་སྔར་ཡོད་རྒྱ་ནག་གི་ལོ་རྒྱུས་ས་ཁམས་རིག་པའི་འགྲོས་ལྟར། “བོད་ནི་གནའ་
བོའི་དུས་ནས་རྒྱ་ནག་གི་ཆ་ཤས་ཤིག་” རེད་ཅེས་བསྒྲགས་གཏམ་སྤེལ་བ་ལྟར་ན་གཞུང་
ངོས་ནས་ཀྱང་དེ་ལ་རྒྱབ་སྐྱོར་ཡོད་པ་གསལ་པོ་རེད།
ལོ་རྒྱུས་ལ་བཟུང་བའི་ལྟ་ཚུལ་གསར་པ་འདིའི་རྩ་བ་ནི། རྒྱ་ནག་གི་གྲགས་ཅན་ལོ་རྒྱུས་
ས་ཁམས་རིག་པའི་མཁས་དབང་ཐེན་ཆི་ཤིང་(Tan Qixing 1911-1992) གི་དེབ་
ལ་གཞི་བཅོལ་ཡོད་པ་ཧ་ཅང་མངོན་གསལ་དོད་པོ་རེད། གསར་འགྱུར་ནང་དུ་གལ་
ཆེན་དུ་བརྩིས་ཏེ་ལུང་འདྲེན་བྱས་པ་ནི། ཁོང་གིས་1981 ལོ་ནས་བྲིས་པའི་“གནའ་
བོའི་རྒྱ་ནག་དང་རྒྱ་ནག་གོང་མའི་མཐའ་མཚམས་” ཞེས་པའི་ཆེད་རྩོམ་ཞིག་རེད།
ཆེད་རྩོམ་དེར་འདི་ལྟར་གནས་ཚུལ་དག་གསལ་པོར་བརྗོད་འདུག་སྟེ།
“ང་ཚོས་གནའ་བོའི་རྒྱ་ནག་གི་ས་ཁྱོན་ཚད་ཇི་ལྟར་འཇལ་དགོས་སམ། ཆིང་རྒྱ་རབས་ཡོངས་སུ་
གཅིག་སྒྲིལ་བྱུང་སྟེ། རྒྱ་ནག་ལ་བཙན་རྒྱལ་རིང་ལུགས་པ་མ་སླེབས་པའི་སྔ་རོལ་དང་། ཉལ་ཐའི་
དམག་འཁྲུག་གི་གོང༌། ལྷག་པར་དུ་1750 ནས་1840 བར་གྱི་རྒྱ་ནག་གི་མངའ་རིས་དེ་ང་
ཚོས་གནའ་བོའི་རྒྱ་ནག་གི་ས་ཁྱོན་གྱི་ཚད་དུ་འཛིན། གནའ་བོའི་རྒྱ་ནག་ཅེས་པ་ནི་མངའ་རིས་
འདི་ལ་གོ་དགོས། ལོ་ངོ་བརྒྱ་སྟོང་ཇི་ཙམ་གྱི་གནད་དོན་ཡིན་ཡང་། མངའ་རིས་འདིའི་ཁོངས་སུ་
འཚོ་གནས་བྱེད་ཀྱིན་པའི་མི་རིགས་དང་སྲིད་གཞུང་གང་ཡིན་ཡང་། ང་ཚོས་རྒྱ་ནག་གི་ལོ་རྒྱུས་
དང་ལྡན་པའི་མི་རིགས་དང་སྲིད་གཞུང་ཞིག་ལ་ངོས་འཛིན་བྱེད། འདི་ནི་ཁ་གསལ་གོ་བདེའི་ལན་
ཞིག་གོ། མངའ་རིས་འདི་ལས་བརྒལ་བའི་རྒྱ་ནག་གི་མི་རིགས་དང་སྲིད་གཞུང་ཞིག་མེད། (...)
བློ་མཐུན་འགའ་ཞིག་གིས་ཐོའོ་ཧྥན་(Tufan) [བོད]ཐང་རྒྱལ་རབས་ཀྱི་ཆ་ཤས་ཤིག་ཏུ་འདོད་
ཀྱང༌། དེ་ནི་ལོ་རྒྱུས་ཀྱི་བདེན་དོན་དང་འགལ་འགྲོ། ཐང་བོད་གཉིས་བར་དགྲ་ཟླ་ཁ་གཏད་ཡང་
ཡང་བྱུང་ཡོད་ལ། གཉེན་སློང་འབྲེལ་བའང་བྱུང་མོད། ཕན་ཚུན་མཐུན་པའི་མཛའ་འབྲེལ་ནི་ཤིན་
ཏུ་དཀོན། ཕན་ཚུན་བར་གཉེན་འབྲེལ་དང་མཛའ་འབྲེལ་ཡོད་དུས་ཀྱང༌། ཐང་གིས་བོད་དབང་
སྒྱུར་རྩ་བ་ནས་བྱས་མེད། དེ་བཞིན་ཧན་རྒྱལ་རབས་དང་ཞུང་ནུའུ་(Xiongnu) བར་གྱི་
འབྲེལ་བ་དང་། ཐང་དང་ཡུ་གུར་(Uyghurs) མི་རིགས་དང་དུར་གྱི་(Turks) མི་རིགས་
བཅས་ཀྱི་འབྲེལ་བ་དང་གཅིག་མཚུངས་རེད། ང་ཚོས་ཐོའོ་ཧྥན་(Tufan[བོད]) དང་། ཞུང་
ནུའུ་(Xiongnu) མི་རིགས། དུར་གྱི་(Turks) མི་རིགས། ཡུ་གུར་(Uyghurs) མི་
རིགས་བཅས་གནའ་བོའི་རྒྱ་ནག་གི་ཆ་ཤས་སུ་ངོས་འཛིན་བྱ་རུང་ཡང་། དེ་དག་ནི་ཐང་ངམ་ཧན་
གྱི་ཆ་ཤས་སུ་ངོས་འཛིན་མི་རུང་།” ཞེས་པ་ལྟར་རོ། །
ཤིན་ཧྭ་གསར་ཁང་གིས་གོང་བཀོད་འདི་ལ་ཁ་སྣོན་བྱས་ཏེ་མུ་མཐུད་བརྗོད་དོན།
“བོད་འདི་གནའ་བོའི་དུས་ནས་རྒྱ་ནག་གི་ཆ་ཤས་སུ་གྱུར”ཅེས་པ་འདི་ཐེན་ཆི་ཤིང་(Tan
Qixing) གི་གྲགས་ཅན་ཆེད་རྩོམ་ལ་གཞི་བཅོལ་ཡོད། འདི་ནི་ང་ཚོས་ཞིན་ཅང་(Xinjiang)
དང་། ནང་སོག་(Inner Mongolia) ཉིང་ཤ་(Ningxia) བྱང་ཤར་ས་ཁུལ་(The
Northeast) ཐེ་ཝན་(Taiwan) ཡུན་ནན་(Yunnan) ཀུའེ་ཀྲའུ་(Guizhuo) ཧུའུ་
ནན་(Hunan) ཧུ་སྦེ་(Hubei) ཀོང་ཏོང་(Guangdong) ཀོང་ཤི་(Guangxi) ཐ་
ན་པེ་ཅིང་(Beijing) དང་། ནན་ཅིང་(Nanjing) ལ་སོགས་པ་གནའ་བོའི་རྒྱ་ནག་གི་ཆ་
ཤས་སུ་གྱུར་ཡོད་ཅེས་པ་དང་གཅིག་མཚུངས་རེད། འདི་དག་དབུས་རྒྱུད་(Central Plain)
དམ་དབུས་གཞུང་གི་ཆབ་སྲིད་ཀྱི་མངའ་འོག་ཏུ་ནམ་ཞིག་གྱུར་མིན་ཞིབ་དཔྱོད་བྱེད་པའི་དགོས་
48པའང་མེད།” ཅེས་གསལ།
འདི་ནི་ཆབ་སྲིད་ཀྱི་མནོ་བསམ་ཐོལ་བྱུང་བ་ཞིག་གཏན་ནས་མིན་ཏེ། ངས་བལྟས་ན་
འདི་ནི་རྒྱ་ནག་གིས་ལོ་རྒྱུས་ཐོག་བོད་ལ་བདག་དབང་རྩོད་པའི་སྲིད་ཇུས་གསར་པ་
ཞིག་ཏུ་མཐོང་། འདོད་ཚུལ་འདིར་རྗེས་སུ་བཟུང་བའི་རྩོམ་ཡིག་གཞན་ཡང་ཐོན་བཞིན་
འདུག་2009 ལོའི་ཟླ་2པའི་ཚེས་26 ལ་མི་དམངས་ཉིན་རེའི་ཚགས་པར་ཁང་གི་
གསར་འགོད་པས། བོད་ལྗོངས་སྤྱི་ཚོགས་ཚན་རིག་ཁང་གི་འགན་འཛིན་གཞོན་པ་སུན་
ཡུང་(Sun Yong) ལ་བཅར་འདྲི་བྱས་ཏེ། བཅར་འདྲི་དེ་གསར་ཁང་གི་དྲ་བའི་ཐོག་
ཏུ་བཀོད་ཡོད། ཁོང་གིས་དབང་ཚད་ཡོད་པའི་ཐོག་ནས་བོད་དོན་དང་འབྲེལ་ཏེ་བརྗོད་
གསལ།
“དེང་ང་ཚོས་བོད་འདི་གནའ་བོའི་དུས་ནས་རྒྱ་ནག་གི་ཆ་ཤས་ཤིག་རེད་ཅེས་བརྗོད་དུས། དེ་ནི་ལོ་
རྒྱུས་ཀྱི་བདེན་དོན་ཞིག་རེད། “གནའ་བོའི་དུས་ནས་” ཟེར་དུས་“ཡོན་རྒྱལ་རབས་སྐབས་ནས་
” ཟེར་བ་མ་རེད། “དེ་ནི་འགྲོ་བ་མིའི་འགུལ་སྐྱོད་བྱེད་འགོ་ཚུགས་པ་ནས་” ཟེར་གྱི་ཡོད་པ་རེད།
དེར་བརྟེན་“བོད་འདི་གནའ་བོའི་དུས་ནས་རྒྱ་ནག་གི་ཆ་ཤས་སུ་གྱུར་པ་རེད་” ཟེར་དུས། “བོད་
ལ་ཡོད་པའི་སྲིད་དབང་འདི་གནའ་བོའི་དུས་ནས་དབུས་གཞུང་གི་ཆབ་སྲིད་ཀྱི་འཛིན་སྐྱོང་འོག་ཏུ་
ཚུད་པའི་མངའ་ཁོངས་ཀྱི་ཆ་ཤས་ཤིག་རེད་” ཟེར་གྱི་ཡོད་མ་རེད། དེ་ལས་ལྡོག་ཏེ། “བོད་ཟེར་བའི་
ས་ཆ་ལིང་ལིང་འདི་འགྲོ་བ་མིའི་འགུལ་སྐྱོད་བྱུང་བ་ནས་རྒྱ་ནག་གི་ལོ་རྒྱུས་ཀྱི་ཆ་ཤས་ཤིག་རེད་”
ཟེར་གྱི་ཡོད་པ་རེད། བོད་འདི་རྒྱ་ནག་གི་ལོ་རྒྱུས་ཐོག་གི་མཐའ་མཚམས་ཆ་ཤས་ཤིག་ཡིན་པའམ།
ཡང་ན་རྒྱ་ནག་གྲངས་ཉུང་མི་རིགས་ཀྱི་ཆ་ཤས་ཤིག་ཡིན་ཀྱང་རུང་། རྒྱལ་ཁབ་གཞན་གྱི་ཆ་ཤས་
ཤིག་མིན་པ་ཏན་ཏན་རེད། “ཡོན་རྒྱལ་རབས་སྐབས་ནས་བཟུང༌། བོད་འདི་གཞི་ནས་རྒྱ་ནག་གི་
ཡན་ལག་ཏུ་གྱུར་” ཅེས་པའི་བཤད་ཚུལ་དེ་ལ་ནོར་འཛོལ་ཐེབས་པ་ཏན་ཏན་རེད། སྙན་གྲགས་
ཆེ་བའི་བོད་རིག་པ་བ་ཝང་ཧྥོ་རེན་( Wang Furen) གྱིས་1980 ནང་གི་གསལ་བཤད་ཅིག་
ལས། ཡོན་རྒྱལ་རབས་སྐབས་སུ་བོད་འདི་རྒྱ་ནག་ཁོངས་སུ་ཚུད་པ་རེད་ཟེར་བ་དང་། དེའི་གོང་
སྟེ་དུས་རབས་བཅུ་གསུམ་པའི་སྔ་རོལ་དུ་བོད་འདི་མེས་རྒྱལ་གྱི་མངའ་རིས་ལས་ལོགས་སུ་གནས་
ཡོད་ཟེར་བ་དང་གཅིག་མཚུངས་རེད། དེ་ནི་རྒྱ་ནག་གི་འགྱུར་འགྲོས་རང་བཞིན་ཅན་གྱི་ལོ་རྒྱུས་
འཕེལ་འགྲིབ་དང་གཏན་ནས་མི་མཐུན་ལ། ལོ་རྒྱུས་ཀྱི་བདེན་དོན་དང་རྒྱབ་འགལ་རེད།
གནའ་བོའི་དུས་ནས་དབོན་སྲས་མི་རིགས་རྣམས་ཀྱིས་མེས་རྒྱལ་ཆེན་མོ་དཔུང་པ་མཉམ་གཤིབ་
ཀྱིས་བསྐྲུན་བཞིན་ཡོད། དེ་ནི་ལོ་རྒྱུས་ཀྱི་འགྱུར་འགྲོས་དང་ཀུན་ནས་མཐུན། འདི་ལྟ་བུའི་ལངས་
ཕྱོགས་ལ་“གནའ་དུས་ནས་” སམ་“ཀུན་འདུས་” ལངས་ཕྱོགས་ཟེར། ལངས་ཕྱོགས་འདི་ལ་
གཞི་རུ་བྱས་ཚེ། གནའ་བོའི་རྒྱ་ནག་གི་མཐའ་མཚམས་གྲུབ་ཆའི་ནང་དུ་ཚུད་ཅིང་དེའི་དུས་སུ་
འཚོ་གནས་བྱེད་བཞིན་པའི་མི་རིགས་རྣམས་ནི་དེང་དུས་རྒྱ་ནག་མི་དམངས་ཀྱི་ལོ་རྒྱུས་ཀྱི་འབྱུང་
ཁུངས་རེད། མི་རིགས་འདི་དག་ཇི་ལྟར་འཕེལ་འགྱུར་བྱུང་བའི་ལོ་རྒྱུས་ནི་རྒྱ་ནག་གི་ལོ་རྒྱུས་
ཀྱི་གཞི་རྩའི་ཆ་ཤས་ཤིག་རེད་ལ། ཁོང་ཚོས་བཙུགས་པའི་རྒྱལ་རྒྱུད་དང་སྲིད་དབང༌། ཐ་ན་ཡུལ་
དབུས་ནས་བཙུགས་པའི་རྒྱལ་རྒྱུད་ཡིན་ཡང་རྒྱ་ནག་གི་མངའ་རིས་ཁོངས་སུ་བཙུགས་པའི་རྒྱལ་
རྒྱུད་དང་སྲིད་དབང་ལམ་ལུགས་རེད། ང་ཚོས་འདི་ལྟར་བལྟས་ན་མཐའ་བསྡོམས་གསལ་པོ་ཞིག་
རྒྱག་ཐུབ་པ་ནི། བོད་རིགས་ཀྱི་ལོ་རྒྱུས་ནི་གནའ་བོའི་དུས་ནས་རྒྱ་ནག་མི་དམངས་ཀྱི་ལོ་རྒྱུས་ཀྱི་
གྲུབ་ཆ་ཞིག་ཡིན་པ་དེ་རེད། བོད་རིགས་ནི་གནའ་བོའི་དུས་ནས་རྒྱ་ནག་གི་མཐའ་མཚམས་ནང་
ཚུན་དུ་འཚོ་སྡོད་བྱས་ཡོད། གནའ་བོའི་རྒྱ་ནག་གི་མཐའ་མཚམས་འབྱེད་པའི་སྐབས་སུ་བོད་
རིགས་ནི་མེས་རྒྱལ་ཁྱིམ་ཚང་ཆེན་མོའི་མི་རིགས་གལ་གནད་ཆེ་ཤོས་ཤིག་རེད། བོད་རིགས་འཚོ་
མཇུག་ཏུ། ལོ་རྒྱུས་ཀྱི་རྩོད་རྙོག་ཐོག་ལངས་ཕྱོགས་གསར་པ་བྱུང་བ་དེར་བསམ་ཚུལ་
ཅུང་ཙམ་བརྗོད་ན་ཤིན་ཏུ་འཐུས་སྙམ། ལངས་ཕྱོགས་འདིའི་ཁྱབ་ཚད་ནི་ཤིན་ཏུ་གསལ་
ཏེ། ཆིང་རྒྱལ་རབས་ཀྱི་མངའ་ཐང་ཡང་རྩེར་སོན་པའི་མཐའ་མཚམས་ཡོད་ཚད་གནའ་
བོའི་རྒྱ་ནག་ཡིན་ཞིང་།མངའ་རིས་འདིའི་ནང་དུ་རྒྱ་ནག་གི་ལོ་རྒྱུས་ཁོ་ན་ལས་མེད་ཅེས་
པ་དེའོ། ། ལོ་རྒྱུས་མཁས་པ་དུ་མར་མཚོན་ན་ཆིང་གི་མངའ་ཐང་ཡོངས་སུ་རྫོགས་པ་རྒྱ་
ནག་གི་ཡིན་ཟེར་ན་རྩོད་གཞི་ཆེ་ཡང་། རྒྱ་ནག་གི་ལོ་རྒྱུས་ཀྱི་དབང་རིས་ལ་ཕྱིར་མིག་
འཕངས་ནས་ལྟ་མཁན་དང་། “གནའ་བོའི་དུས་ནས”ཞེས་པའི་ལངས་ཕྱོགས་ཀྱི་རྗེས་
སུ་འབྲང་མཁན་ཚོ་ལ་མཚོན་ན་དེ་ནི་འབྲེལ་མེད་ཀྱི་གནད་དོན་གཞན་ཞིག་ལས་མ་
འདས། དེ་བས་ན། ཡོན་རྒྱལ་རབས་ཉམས་རྒུད་སོང་རྗེས་མིང་གོང་མས་བོད་ལ་དབང་
ཤུགས་ལག་བསྟར་བྱས་མིན་ཐོག་རྩོད་གླེང་བྱེད་པར་དགོས་པ་ཆེར་མ་མཆིས། ཡིན་
ཡང་། གོང་དུ་གླེང་ཟིན་པའི་ཡོན་རྒྱལ་རབས་ཀྱི་སྐབས་ནས་བོད་ཀྱི་བདག་དབང་རྒྱ་
ནག་ལ་ཡོད་ཅེས་པའི་ལངས་ཕྱོགས་ལ[རྒྱ་ནག་གིས]ཞན་ཆ་མཐོང་ནས་། ལང་ཕྱོགས་
གསར་པ་འདི་བྱུང་བ་རེད་སྙམ། གང་ལྟར་ཡང་། ལངས་ཕྱོགས་གསར་པ་འདིས་ཆིང་
རྒྱལ་རབས་ཀྱི་མངའ་རིས་ཆེས་ཆེར་དར་བའི་སྐབས་སུ་དེའི་མཐའ་མཚམས་ཚུན་གྱི་
སྲིད་དབང་ལམ་ལུགས་ཡོད་ཚད་རྒྱ་ནག་གི་སྲིད་དབང་ལམ་ལུགས་ཡིན་པར་འདོད།
འདི་ནི་རྒྱ་ནག་གི་མངའ་ཐང་ཕན་ཚུན་བར་གཡུལ་འགྱེད་དང་བདེ་གཟར་བྱུང་བའི་
སྐབས་ལོ་རྒྱུས་སྨྲ་བ་རྣམས་ཀྱིས་གང་བྱས་པ་དང་གཉིས་སུ་མ་འདས། དེར་བརྟེན་སུན་
ཡུང་(Sun Yong) གིས་མཐོ་སྒང་གི་ས་ཁུལ་བོད་ལྟ་བུ་ནི་རྒྱ་ནག་གི་ཆ་ཤས་ཤིག་
ལས་རང་རྐྱ་བའི་ལོ་རྒྱུས་མེད་ཅེས་འུར་བརྗོད་བྱས་ཡོད། ལངས་ཕྱོགས་གསར་པ་འདིའི་
དབང་དུ་བཏང་ན། བོད་ལ་ཁྲིམས་མགོ་རང་བཙན་ཅན་གྱི་ལོ་རྒྱུས་ཤིག་ནམ་ཡང་བྱུང་
མྱོང་མེད། དེ་ནི་ཅི་འདྲིའི་དགོད་བྲོ་བ་ཞིག་ཡིན་ཡང་། མིག་སྔར་གནད་དོན་འདི་ཐོན་
བཞིན་ཡོད།བློ་ཡུལ་དུ་ཤོང་དཀའ་བའི་ལངས་ཕྱོགས་འདིར་གྲུབ་འབྲས་གང་འབྱུང་མིན་
ནི་མཐོང་ན་འདོད་པའི་གནད་དོན་ཞིག་གོ། གང་ཡིན་ཟེར་ན། ལངས་ཕྱོགས་འདིས་
སོག་པོ་ལའང་ཁྲིམས་མགོ་རང་བཙན་ཅན་གྱི་ལོ་རྒྱུས་ཤིག་མེད་པར་འདོད་པ་མ་ཟད།
དེང་རྒྱ་གར་གྱི་འོག་ན་ཡོད་པའི་ས་ཁུལ་ཨ་རི་ན་ཅལ་(Arunachal) ལྟ་བུ་དུས་ཀྱི་
ཐོག་མ་ཉིད་ནས་རྒྱ་ནག་གི་ལོ་རྒྱུས་འོག་ཡིན་པར་འདོད། གནད་དོན་འདི་དག་ཁྲོད་
དུ་ཆེས་གསལ་ཆ་དོད་པ་ཞིག་ལ། རྒྱ་ནག་གིས་བོད་ཀྱི་ལོ་རྒྱུས་དང་འབྲེལ་བའི་གནད་
དོན་ལ་མུ་མཐུད་དེ་གཙིགས་ཆེན་འཛིན་བཞིན་པ་དེའོ།།

རྩོམ་ཡིག་གཉིས་པ།

སྤྱི་ལོ་1913 ལོའི་བོད་སོག་ཆིངས་ཡིག་གི་ཁྱབ་གདལ་དང་རྒྱལ་སྤྱིའི་ངོས་ལེན།

དེ་ཡང་ཁང་ཡུ་ཝེ་(Kang Youwei) ཡིས་བརྩམས་པའི་<<བོད་སོག་ལ་ཆོ་ངེ་
བཏབ་པ>>(1914) ཞེས་པ་ལས།
ཀྱེ་མ་གསོན་དང་སྤུན་ཟླ་རྣམ་པ་བོད་སོག་གཉིས་ནི་ཡོངས་སུ་ཕམ་པར་གྱུར། །
ད་ནི་གཏོར་བཅོམ་ཡོད་ཚད་འུ་ཚོའི་སྤྱན་གྱི་ཡུལ་ན་ལྷམ་མེར་མཆིས།
ལོ་ངོ་ལྔ་སྟོང་ཅན་གྱི་རང་རེ་ཙི་ནའི་དཔལ་ཡོན་ཉམས་ནས་མཐའ་ལ་ཐུག།
ཡོད་ཚད་སྤུན་ཟླ་ཁྱེད་ཅག་ཉེན་སྐྱོབ་བྱེད་དུ་འོང་མིན་ཉིད་ལ་རག་ལས་སོ།།
དཔྱད་རྩོམ་འདིའི་བརྗོད་བྱར་གྱུར་པའི་བོད་སོག་ཆིངས་ཡིག་ནི།དུས་ཡུན་རིང་མོ་ཞིག་
ལ་དོན་སྙིང་ལྡན་པའི་ཡིག་ཆ་ཞིག་ཏུ་ངོས་འཛིན་བྱེད་མཁན་བྱུང་མེད་པར་མ་ཟད།
མཚམས་རེར་འདི་ལྟ་བུའི་ཡིག་ཆ་ཞིག་ཡོད་པ་ཁས་ལེན་མི་བྱེད་མཁན་ཡང་བྱུང་ཡོད།
དེ་ལྟ་ནའང་། ཆིང་རྒྱལ་རབས་ནུབ་རྗེས་ཀྱི་སྤྱི་ཚོགས་ཁྲོད། ཆིངས་ཡིག་འདིས་ཅི་ཞིག་
ལ་ཉེན་བརྡ་བཏང་བ་ནི་རང་དགར་བསྐྱུར་མི་རུང་བ་གོང་བཀོད་ཁང་ཡུ་ཝེ་(Kang
Youwei) ཡི་ཆོ་ངེའི་ཚིགས་བཅད་ལས་གསལ། བོད་སོག་ཆིངས་ཡིག་སྤྱི་ལོ་1913
ལོའི་ལོ་འགོར་བཞག་ཡོད་ཅེས་དབྱིན་ཡིག་ལ་སོགས་པའི་མ་ཡིག་གཉིས་པའི་ཡིག་ཆ་
དུ་མར་འཁོད་ཡོད་ཀྱང་། བར་སྐབས་ཤིག་ནས་ཆིངས་ཡིག་འདི་ཉིད་དངོས་སུ་བཞག་
མིན་ལ་ཐེ་ཚོམ་གྱི་ལྟ་ཚུལ་བྱུང་ཡོད། སྤྱི་ལོ1964ལོར་ཨར་ཧྥེ་རོ་པིན་(Alfred
Rubin) གྱིས་China Quarterly ཞེས་པའི་དུས་དེབ་ཐོག་<<The Position
of Tibet in International Law>> (རྒྱལ་སྤྱིའི་ཁྲིམས་ཐོག་གི་བོད་ཀྱི་གནས་
བབ) ཅེས་པའི་དཔྱད་རྩོམ་ཞིག་སྤེལ་ཏེ། “ཆིངས་ཡིག་ཅིག་བཞག་ཡོད་ཀྱང་” ཞེས་དེ་
ལ་ཁྲིམས་མཐུན་གྱི་རིན་ཐང་མེད་པ་བརྗོད་ཡོད། གཞན་ཡང་ཨེ་ཀྲོམ་གྷི་རན་དྷུ་(A
Tom Grunfeld) ཡིས་1987 ལོར་པར་སྐྲུན་བྱས་ཤིང་། ཕྱིས་སུ་1996 ལོར་དག་
བཅོས་བྱས་པའི་<<The Making of Modern Tibet>> (དེང་རབས་བོད་ཀྱི་
བྱུང་བ) ཞེས་པའི་ནང་དུ། བོད་སོག་ཆིངས་ཡིག་བཞག་ཡོད་མེད་ཐད་ཁུངས་སྐྱེལ་ར་
སྤྲོད་མེད་ཅེས་བརྗོད་ཡོད། རྒྱ་ནག་ལ་ཆ་མཚོན་ན་སྐབས་རེར་ཆིངས་ཡིག་འདི་འདྲ་
ཞིག་བཞག་ཡོད་པར་ངོས་ལེན་མི་བྱེད་ཅིང་། དཔེར་ན་བོད་དོན་དང་འབྲེལ་བའི་རྒྱའི་
དེབ་ཅིག་གི་ནང་དུ། 1913 ལོའི་ལོ་འགོར་དཀྲོག་གཏམ་ཧ་ཅང་ཆེ་བའི་“བོད་སོག་
ཆིངས་ཡིག་ཟེར་བ་དེ་” ཞེས་འགྲེལ་བཤད་བརྒྱབ་ཡོད། དེ་མིན་དེབ་གཞན་འགའ་རེའི་
ནང་དུ་ཆིངས་ཡིག་འདི་ཉིད་ཨུ་རུ་སུས་བོད་ལ་བཙན་འཛུལ་བྱེད་ཆེད་ཀྱི་ལག་ཆ་
ཙམ་ལས། ཁྲིམས་མཐུན་ཚད་ལྡན་ཞིག་ལ་ངོས་འཛིན་མི་བྱེད། རྒྱ་ཡིག་གི་དེབ་གཞན་
འགའ་རེའི་ནང་དུ་ཆིངས་ཡིག་འདི་ཉིད་དངོས་སུ་བཞག་ཡོད་པར་ངོས་འཛིན་བྱས་
ཀྱང་། དེར་གལ་གནད་དང་རིན་ཐང་ཅི་ཡང་མེད་ཚུལ་གླེང་ཡོད། 1920 ལོར་
དབྱིན་གཞུང་ཕྱི་འབྲེལ་ལས་ཁུངས་ཀྱི་ལོ་རྒྱུས་སྡེ་ཚན་ནས་<<Handbook for
Tibet>> (བོད་ཀྱི་ལོ་རྒྱུས་ཉེར་མཁོ)ཞེས་པའི་ནང་དུ“[ཆིངས་ཡིག]དེ་ལ་སྲིད་
ཕྱོགས་ནས་རིན་ཐང་ཅི་ཡང་མེད”ཅེས་གླེངས།” གཞན་ཡང་1962 ལོར་ཧེའུ་རེ་ཆ་
སན (Hugh Richardson) གྱིས་“ཆིངས་ཡིག་དེར་ཐག་གཅོད་རང་བཞིན་གྱི་ནུས་
པ་ལར་ནས་མེད་” ཅེས་བརྗོད་ཡོད། འོན་ཀྱང་སྤྱི་ལོ་1969 ལོར་པཱ་ཤོ་ཏམ་མའེ་
རཱ་(Parshotam Mehra) ཡིས་<<Journal ofAsian History>> (ཨེ་ཤ་
ཡའི་ལོ་རྒྱུས་དུས་དེབ) ཞེས་པའི་ནང་དུ། བོད་སོག་ཆིངས་ཡིག་དང་འབྲེལ་བའི་ཆེད་
རྩོམ་<<The Mongol-Tibetan Treaty of January 11, 1913>> (སྤྱི་ལོ་
1913 ཟླ་1 ཚེས་11 ལ་བཞག་པའི་བོད་སོག་ཆིངས་ཡིག)ཅེས་པའི་ནང་དུ། “ཆིངས་
ཡིག་ཁྱད་པར་ཅན་འདིའི་སྲིད་དོན་རིན་ཐང་ཅིས་ཀྱང་རྩིས་མེད་གཏོང་མི་ཐུབ་” ཅེས་
གླེངས་ཡོད་པ་ནི། གོང་བཀོད་བོད་སོག་ཆིངས་ཡིག་ཐད་ལ་བཟུང་བའི་ལྟ་ཚུལ་ཀུན་
ལས་ཐ་དད་པ་ཞིག་རེད།
ཆིངས་ཡིག་འདི་དང་འབྲེལ་བའི་ཐེ་ཚོམ་གྱི་ལྟ་ཚུལ་འདི་ཐོག་མར་ཆ་ལེ་སེ་སྦེལ་གྱི་
<<Tibet: Past and Present>> (བོད་ཀྱི་འདས་པ་དང་ད་ལྟ) ཞེས་པའི་ནང་
ཁོང་གིས་བོད་སོག་ཆིངས་ཡིག་ལ་འགྲེལ་བཤད་གང་བརྒྱབ་པ་ལས་བྱུང་ཡོད་པ་ཧ་
ཅང་གསལ་པོ་རེད། དེ་བཞིན་ད་བར་བོད་སོག་ཆིངས་ཡིག་དང་འབྲེལ་བའི་ལུང་འདྲེན་
གཙོ་བོ་བྱ་སའི་དབྱིན་དེབ་ཀྱང་དེ་ཉིད་དོ། ། དེར་འཁོད་པའི་བོད་སོག་ཆིངས་ཡིག་གི་
སྐོར་གཤམ་གསལ།
[སྤྱི་ལོ་1912 ལོར] སོག་པོའི་རྒྱལ་ས་ཨུར་འགར་དུ་ཨུ་རུ་སུ་དང་སོག་པོའི་བར་ཆིངས་ཡིག་
བཞག་རྗེས། སྤྱི་ལོ་1913 ཟླ་བ་1 ནང་བོད་སོག་བར་ཆིངས་ཡིག་ཏུ་འབོད་པའི་གྲོས་ཆོད་ཅིག་
བཞག དེའི་དོན་ཚན་བཞི་པར། བོད་སོག་གཉིས་ཕྱི་ནང་འཇིགས་པ་ལས་གཅིག་ཕན་གཅིག་
རོགས་བྱ་རྒྱུ་ཐག་གཅོད་བྱས་ཡོད། དེ་དུས་ཙ་ན་སོག་གཞུང་ནི་ཨུ་རུ་སུའི་དབང་འོག་ཡོད་པ་
དང༌། སོག་དམག་རྣམས་ཨུ་རུ་སུའི་དམག་དཔོན་གྱིས་དམག་སྦྱོང་སྤྲོད་ཀྱི་ཡོད། དེ་བཞིན་ཨུ་རུ་
སུའི་ས་ཁོངས་ནས་ཡིན་པའི་སྤོ་རའི་ཀྲིའི་སོག་པོའི་གྲྭ་པས་ལྷ་སར་བོད་དམག་ལ་དམག་སྦྱོང་སྤྲོད་
འགོ་བཙུགས་ཟིན། ཆིངས་ཡིག་དོན་ཚན་ལྔ་པ་དང་དྲུག་པར། སོག་པོ་རྣམས་བོད་ལ་གནས་སྐོར་
འགྲོ་ཆོག་པ་དང་བཀག་རྒྱ་མེད་པར་ཚོང་ལས་བྱེད་པ། བོད་དུ་བཟོ་ལས་ལྟེ་གནས་གཉེར་ཆོག་པ་
གསལ། གཞན་ཡང་རུ་སོག་ཆིངས་ཡིག་དོན་ཚན་གཉིས་པ་གཞིར་བཟུང་ཐོག་སོག་ཡུལ་དུ་ཨུ་རུ་
སུའི་དབང་ཆ་ཧ་ཅང་ཆེ་སྟབས། ཨུ་རུ་སུའི་མེ་མདའ་(rifle) བོད་ཀྱི་རྒྱལ་ས་ལྷ་ས་དང་སོག་
པོའི་རྒྱལ་ས་ཨུར་འགར་བར་གྱི་རྒྱུན་བསྐྱོད་ཚོང་ལམ་བརྒྱུད་ནས་ལྷ་སར་བཏང་ཟིན། སྤྱིར་ན་བོད་
སོག་བར་གྱི་ས་མཚམས་ལ་གསལ་ཁ་མེད་ལ། གལ་ཏེ་སོག་པོའི་ཕྱོགས་ནས[སྤྱི་ལོ་1912 ལོར་
བཞག་པའི་རུ་སོག་ཆིངས་ཡིག་གི་ཆ་གཉིས་པའི“ཚོང་འབྲེལ་གྲོས་མཐུན”ཞེས་པ་ལག་བསྟར་བྱས་
ཚེ། སྤྱི་ལོ་1907 ལོར་ཨུ་རུ་སུ་དང་དབྱིན་ཇིའི་བར་བཞག་པའི་བོད་དོན་དང་འབྲེལ་བའི་ཆིངས་
ཡིག་དོན་ཚན་གསུམ་པ་དང་བཞི་པའི་གྲོས་ཆོད་ལ། ཨུ་རུ་སུས་གསང་སྟབས་ཀྱིས་གཡོལ་བའི་ནུས་
པ་ཡོད་པ་ཧ་ཅང་གསལ་པོ་རེད།
བོད་སོག་ཆིངས་ཡིག་དེ་བཞིན་བོད་ཕྱོགས་ནས་ཨུ་རུ་སུའི་སྤོ་རའི་ཀྲི་རྡོ་རྗེ་ཡིབ[བོད་མིང་ལ་ངག་
དབང་བློ་བཟང་རྡོ་རྗེ]ཀྱིས་གྲོས་ཐག་བཅད་ཅིང༌། ཁོང་གིས་བོད་དང་ཨུ་རུ་སུའི་བར་མཛའ་
འབྲེལ་འཛུགས་པར་འབད་རྩོལ་ཆེས་ཆེར་བསྐྱེད་ཡོད། འོ་ན་རྡོ་རྗེ་ཡིབ་ལ་ཆིངས་འཇོག་དབང་
ཆ་ཇི་ལྟར་ཐོབ་ཅེ་ན། དབྱིན་ཇིའི་མྱུལ་ཞིབ་སྐོར་སྐྱོད་རུ་ཁག་ལྷ་སར་ཡོང་བ་ལས་རྡོ་རྗེ་ཡིབ་ཀྱིས་
གཡོལ་བཞིན་པའི་སྐབས། ཏཱ་ལའི་བླ་མས་གནང་བའི་ཕྱག་ཡིག་ཅིག་ལས་ཆིངས་བཞག་དབང་
ཆ་ཐོབ་ཅེས་བརྗོད། འོན་ཀྱང་ཏཱ་ལའི་བླ་མས་ཡིག་ཐོག་ནས་སྲོལ་རྒྱུན་ལྟར་སོག་ཡུལ་ས་ཁུལ་དུ་
སངས་རྒྱས་བསྟན་པ་དར་སྤེལ་གཏོང་བར་སྐུལ་མ་བཏང་བ་ཙམ་ལས། ཕྱག་ཡིག་ལ་ཆིངས་དོན་
ཐག་གཅོད་ཀྱི་ནུས་པ་མེད་ཅེས་གསུངས་པར་མ་ཟད། ཏཱ་ལའི་བླ་མའམ་ཡང་ན་ཁོང་གི་གཞུང་ནས་
ཆིངས་ཡིག་ལ་ཁྲིམས་མཐུན་གཏན་འབེབས་ཀྱང་བྱས་མེད་པར་སྣང་། དེ་ལྟ་ནའང་དེ་ལ་འགྲེལ་
སྤྱི་ལོ་1913ལོའི་བོད་སོག་ཆིངས་ཡིག་གི་ཁྱབ་གདལ་དང་རྒྱལ་སྤྱིའི་ངོས་ལེན།
བཤད་སྣ་ཚོགས་རྒྱག་ཆོག་པས་ཡིག་ཆ་འདི་ལྟ་བུ་ལ་ཉེན་ཚབས་ཆེའོ།། གལ་ཏེ་ཨུ་རུ་སུས་ཆིངས་
ཡིག་འདི་ཉིད་ཁྲིམས་མཐུན་ཡིན་པར་ངོས་འཛིན་བྱེད་འདོད་པ་ལྟར་བྱས་ཚེ། གནད་དོན་ཚབས་
ཆེན་ཡོང་བ་ཐེ་ཚོམ་མེད། ཅེས་གསལ།
དེ་ཡང་སྦེལ་གྱི་ཆིངས་དོན་འགྲེལ་བཤད་དང་བོད་ཡིག་ཏུ་བྲིས་པའི་ཆིངས་ཡིག་གི་
ཕྱི་གཉིས་གཤིབ་བསྡུར་བྱས་ན། སྦེལ་གྱི་འགྲེལ་བཤད་ལ་དག་ཐེར་བྱ་སླ་བའི་གནད་
དོན་དུ་མ་ཡོད། དཔེར་ན་ཆིངས་ཡིག་ངོ་མའི་དོན་ཚན་ལྔ་པ་དང་དྲུག་པ་གང་དུའང་།
ཕྱོགས་གཉིས་ཀྱི་རྒྱལ་ཁབ་ནང་དུ་བཟོ་ལས་ལྟེ་གནས་གཉེར་རྒྱུའི་སྐོར་མི་གསལ་བ་ལྟ་
བུ་རེད། མཚམས་འདི་ནས་ང་ཚོས་སྐབས་དོན་དང་བསྟུན་ནས་ད་ཕན་འགྲེལ་བཤད་
བྱེད་མཁན་ཕལ་ཆེ་བས་ཆིངས་ཡིག་འདི་ཉིད་ལ་བཟུང་བའི་ཐེ་ཚོམ་གྱི་ལྟ་ཚུལ་དེ། ཐོག་
མར་ཆིངས་ཡིག་དང་དེ་འབྲེལ་གྱི་མི་སྣ། ཆབ་སྲིད་བཅས་ལ་གྲགས་ཆེ་བའི་སྦེལ་དང་
དབྱིན་གཞུང་གི་འགྲེལ་བཤད་ལས་བྱུང་བ་དེར་བསྐྱར་ཞིབ་བྱའོ། །
ཆིངས་ཡིག་འདིའི་སྐོར་རྒྱ་ཡིག་ཏུ་བྲིས་པའི་དེབ་ཀྱི་གཞི་བཅོལ་ས་སྦེལ་ཡིན་ཞིང་།
1929 ལོར་ཝང་ཀུང་ཆི་( Wang Guangqi) ཡིས་ཕྱོགས་སྒྲིག་བྱས་པའི་<<=
(བོད་ཀྱི་ཕྱི་འབྲེལ་ཡིག་ཆ) ཞེས་པ་ནི། བོད་དང་ཕྱིའི་རྒྱལ་ཁབ་
བར་མཛའ་འབྲེལ་བྱུང་བའི་རྒྱ་འགྱུར་ཡིག་ཆ་གཙོ་བོས་གྲུབ་པའི་དེབ་ཅིག་ཡིན་པ་
དང་། དེའི་ཁུངས་ཀྱང་སྦེལ་གྱི་<<བོད་ཀྱི་འདས་པ་དང་ད་ལྟ>> བྱ་བའི་མཇུག་ཏུ་
ཟུར་བཀོད་བྱས་པའི་ཡིག་ཆ་རྣམས་ཡིན། དེ་བཞིན་བོད་སོག་ཆིངས་ཡིག་ལ་སོགས་
པའི་རྒྱ་འགྱུར་ཡིག་ཆ་འགའ་ཞིག་ལ་འགྲེལ་བཤད་ཀྱང་བརྒྱབ་ཡོད་ཅིང་། འགྲེལ་
བཤད་ཐུང་ངུ་དེའང་སྦེལ་གྱི་དབྱིན་འགྱུར་ལས་བཏུས་པ་ཞིག་རེད། ཆིངས་ཡིག་ཀྱང་
དབྱིན་རྒྱ་གཉིས་སུ་བཀོད་འདུག“ ད་དུང་ང་ཚོའི་མཐོང་ལམ་དུ་གསལ་བ་ནི་སྦེལ་གྱི་
ལག་ཏུ་སོན་པའི་ཆིངས་ཡིག་དེའང་གཞན་གྱི་ལག་ནས་ཐོབ་པ་ཞིག་སྟེ། ཧན་རེ་ཇོར་
ཇི་(Henry George Charles Perry-Ayscough) དང་རོ་སྦར་ཌི་(Robert
Bruere Ottere-Barry) གཉིས་ཀྱི་<< WithTheRussiansinMongolia>>
(ཨུ་རུ་སུ་པ་དང་ལྷན་དུ་སོག་ཡུལ་ཉུལ་བ) ཞེས་པར་བཀོད་པའི དབྱིན་འགྱུར་དེ་
ཡིན་པ་དང་། དབྱིན་འགྱུར་དེའང་ཨུ་རུ་སུར་ཡོད་པའི་དབྱིན་ཇིའི་གཞུང་ཚབ་པ་ལ་སྦུ
ཆ་ནན་(Buchanan) ཟེར་བའི་ལག་ཏུ་སོན་པའི་སོག་སྐད་ལས་ཨུ་རུ་སུའི་སྐད་དུ
བསྒྱུར་བ་ཞིག་ཡིན་སྟབས། བརྒྱུད་རིམ་དེ་རྙོག་འཛིང་ཇེ་ཆེ་ནས་ཇེ་ཆེར་གྱུར།
དུས་རབས་ཉི་ཤུའི་སྟོད་ལ་ཨུ་རུ་སུར་ཡོད་པའི་སྤོ་རའི་ཀྲིའི་བླ་མ་གྲགས་ཅན་ཨ་ཝང་རྡོ་རྗེ་ཡིབ།
མདོར་ན་ད་བར་ཚང་མས་དཔྱད་བརྗོད་བྱ་སའི་ཆིངས་ཡིག་འདིའི་འགྱུར་ནི། མ་ཕྱི་བོད
ཡིག་ནས་སོག་ཡིག་དང་། སོག་ཡིག་ནས་དབྱིན་ཡིག” དེ་ནས་རྒྱ་ཡིག་ཏུ་བསྒྱུར་བ
དང་། རྒྱ་ཡིག་ནས་སླར་ཡང་བོད་ཡིག་ལའང་བསྒྱུར་ཡོད། རྩིས་དཔོན་ཞྭ་སྒབ་པ་དབང་
ཕྱུག་བདེ་ལྡན་གྱི་<<བོད་ཀྱི་སྲིད་དོན་རྒྱལ་རབས>> ནང་དུ་བཀོད་པའི་བོད་འགྱུར་
གྱི་ཁུངས་ནི་སྦེལ་གྱི་དབྱིན་འགྱུར་ཡིན་པར་བལྟས་པ་ཙམ་གྱིས་ཤེས་ཐུབ།* དེ་བས་ན་
ལོ་ཤས་སྔོན་ལ་མ་ཐུག་བར་བོད་ཡིག་ནང་ལྟ་ཀློག་བྱེད་ཐུབ་པའི་ཆིངས་ཡིག་གི་མ་ཕྱི་ནི་
བོད་ཡིག་ནང་གི་དེ་མིན་པར། སོག་སྐད་ནས་ཨུ་རུ་སུའི་སྐད་དང་། དེ་ནས་དབྱིན་སྐད་
དང་དེ་ནས་བོད་སྐད་དུ་བསྒྱུར་བ་ཞིག་ཡིན། དེ་བཞིན་རྒྱ་ཡིག་གི་དེབ་ (བོད་རིགས་ཀྱི་ལོ་རྒྱུས་མདོར་བསྡུས) བྱ་བར་སྦེལ་གྱི་འདོད་ཚུལ་ལྟར་བོད་
སོག་ཆིངས་ཡིག་ནི་ཁུངས་མེད་དཀྲོག་གཏམ་དང་ཏཱ་ལའི་བླ་མས་ངོས་ལེན་མེད་པའི་
ཆིངས་ཡིག་ཅིག་ཡིན་པར་བསྐྱར་ཟློས་དང་ལུང་འདྲེན་བྱས་འདུག
ཉེ་བའི་ཆར་ཨུ་རུ་སུའི་ཡིག་ཚང་བསྐྱར་ཞིབ་བྱུང་བར་བརྟེན། བོད་སོག་ཆིངས་ཡིག་
དང་དེར་བཀོད་པའི་མཐའ་སྡོམ་སོགས་ལ་ཅུང་གསལ་ཁ་བྱུང་ཡོད་དེ། སོག་པོའི་རྒྱལ་
ས་ཨུར་འགར་ན་མཆིས་པའི་ཨུ་རུ་སུའི་སྐུ་ཚབ་ཨེ་ཝང་(Ivan Korostovets) གི་
སྙན་ཐོའི་ནང་དུ། སྦེལ་གྱི་ཟེར་སྒྲོས་ལྟར་བོད་ཕྱོགས་ཀྱི་ཆིངས་རྟགས་འགོད་མཁན་གཙོ་
བོ་དེ་རྡོ་རྗེ་ཡིབ་ཡིན་པ་བརྗོད་པར་མ་ཟད། ཁོང་ལ་ཆིངས་འཇོག་དབང་ཆ་ཏཱ་ལའི་བླ་
མའི་མདུན་ནས་ཐོབ་ཅེས་གསལ་བ་ནི་འདི་ལྟ་སྟེ།
རྡོ་རྗེ་ཡིབ་ཀྱིས་ཡིག་ཆ་འདིའི་སྙིང་དོན་ཞིག་ང་ལ་སྤྲད་སྐབས། གྲོས་མོལ་འདིའི་གྲོས་འགོ་འདོན་
མཁན་ཏཱ་ལའི་བླ་མ་ཡིན་པ་བརྗོད་བྱུང་ལ། རྒྱལ་ས་ཨུར་འགར་ནས་ཏཱ་ལའི་བླ་མའི་གྲོས་གཞི་ལ་
གདུང་སེམས་མཉམ་སྐྱེད་ཀྱིས་བསུས་པ་མ་ཟད། དེར་རྡོ་རྗེ་ཡིབ་ཀྱི་མཛུབ་སྟོན་དང་སོག་པོའི་མི་
དམངས་ཀྱི་འདོད་མོས་ལྟར་གྲོས་གཞིའི་མ་དཔེ་ཞིག་ཀྱང་བྲིས་པ་རེད། མ་དཔེ་དེའང་སྤྱི་ཟླ 10
ཚེས་21 ལ་བཞག་པའི་རུ་སོག་ཆིངས་ཡིག་དཔེར་བྱས་ཏེ་བྲིས་ཡོད། [རྗེ་བཙུན་དམ་པ]ཧུ་ཐོག་
ཐུ་ཆོས་ཕྱོགས་ཀྱི་གོ་གནས་དམའ་ནའང་། བོད་ཀྱི་བླ་ན་མེད་པའི་ཡང་སྲིད[ཏཱ་ལའི]བླ་མ་དང་
འདྲ་མཉམ་ཐོག་ནས་གྲོས་ཆོད་འཇོག་པར་ཐུགས་མཉེས་ཚད་མེད་གནང་།  ཞེས་གསལ།
དེ་མིན་སྐུ་ཚབ་ཁོང་གིས་དོ་སྣང་བྱུང་བ་གཞན་ཞིག་ལ།
སྤྱིར་བོད་དང་ཡང་སྒོས་ཏཱ་ལའི་བླ་མར་མཚོན་ན། བོད་སོག་ཆིངས་ཡིག་འདི་བོད་ལ་རང་དབང་
རང་བཙན་དང༌། བོད་ཀྱི་བདག་དབང་(Sovereignty) རྒྱ་ནག་གི་ལག་ཏུ་མེད་ཅེས་དྲིལ་
སྒྲོག་བྱེད་པའི་ཐབས་ལམ་ཞིག་ཡིན་པས་ཁེ་ཕན་ཆེ་བར་མངོན། འོན་ཀྱང་བོད་སོག་གཉིས་ལ་
ཁྲིམས་ཕྱོགས་ཀྱི་ནུས་པ་ཞན་པས། གྲོས་ཆོད་འདི་ལ་ཆབ་སྲིད་ཀྱི་འབྲས་བུ་ཐོན་རྒྱུ་དང༌། རྒྱལ་
ཁབ་རིམ་པའི་སྒོ་ནས་ངོས་འཛིན་བྱེད་དཀའ་ནའང༌། བོད་སོག་གཉིས་ཀྱི་བདག་དབང་རྒྱ་ནག་
ལག་ཏུ་མེད་ཅེས་རྒོལ་ལན་སྤྲོད་ནུས།” ཞེས་བརྗོད།
དེ་ཡང་ཆིངས་འཇོག་སྲིད་ཇུས་ནི་ཏཱ་ལའི་བླ་མས་གྲོས་འགོ་བཏོན་པ་ཞིག་ཡིན་སྟབས།
རྡོ་རྗེ་ཡིབ་ཀྱི་རང་རྣམ་ནང་དུ། “བོད་སོགས་(སོག) ཕྱིན་ཆད་མཐུན་འགྱུར་གྱི། ། ཆིང་
(ཆིངས) ཡིག་བྱང་(བྱས) ཤིང་བྱང་ཐོན་གྱིས། །” ཞེས་དེའི་སྐོར་ལ་ཟུར་ཙམ་ལས་
བྲིས་མེད། རྡོ་རྗེ་ཡིབ་ཀྱི་རྣམ་ཐར་གྱི[དབྱིན་འགྱུར]གནང་མཁན་ལོ་ཙཱ་བ་ཐུབ་བསྟན་
* རྡོ་རྗེ་ཡིབ་(1854-1938) ཀྱི་རང་རྣམ་ལག་བྲིས་མའི་མཚན་བྱང་ལ་<<ཆོས་བརྒྱད་གདོན་
གྱིས་ཟིན་བྱས་ཏེ། །རྒྱལ་ཁམས་དོན་མེད་ཉུལ་བ་ཡི། །དམ་ཆོས་ནོར་གྱིས་དབུལ་བའི་སྤྲངས།།བཙུན་
གཟུགས་ཤིག་གི་བགྱིས་བརྗོད་གཏམ།།>> ཟེར་ཞིང་། རང་རྣམ་འདི་ཉིད་ཚིགས་བཅད་དུ་ཡོད་ཅིང་
ཁྱོན་བསྡོམས་ཤོ་ལོ་ཀ་143 ཡོད། རང་རྣམ་ཕྱག་བསྟར་མ་འདི་ཆ་ཚང་བ་ལ་རྩེ་དུས་དེབ་བརྒྱད་པར་
བཀོད་འདུག་པས་དེར་གཟིགས། (ཡིག་སྒྱུར་བས)
འཇིགས་མེད་ནོར་བུ་དང་རྗེ མ་ཀྲེན་(Dan Martin) གཉིས་ཀྱིས་དེ་ལ་དཔྱད་གླེང་
བྱས་པའི་ནང་དུ་འཁོད་དོན། “སྤྱི་ལོ་1913 ཟླ་བ་1 ཚེས་11 ལ་བཞག་པའི་བོད་སོག་
ཆིངས་ཡིག་ནི་རྡོ་རྗེ་ཡིབ་ཀྱི་ཕྱི་སྲིད་བྱ་གཞག་མཛད་རྗེས་ཆེ་ཤོས་དེ་ཡིན་མོད། ཁོས་དེའི་སྐོར་ལ་
ཕྱོགས་ཙམ་ལས་བཤད་མེད། ཅེས་པ་ལྟར་རོ།། གང་ལྟར་ཆིངས་ཡིག་འཇོག་པའི་ལས་
གཞིའི་ཐད་ཏཱ་ལའི་བླ་མས་སྦེལ་ལ་གསང་བ་བྱས་པ་དངོས་ཡོད་གནས་ཚུལ་ཞིག་
ཡིན་པ་དང་། གོང་དུ་ང་ཚོས་དཔྱད་གླེང་བྱས་པ་ལྟར་སྤེལ་གྱི་ལྟ་ཚུལ་དེས་ཕྱིས་སུ་
ཆིངས་ཡིག་འདི་ཉིད་ལ་ཁྲིམས་མཐུན་གྱི་རིན་ཐང་ཡོད་མེད་ཐད་ལ་ཤུགས་རྐྱེན་ཆེན་
པོ་ཐེབས་ཡོད།
སྤྱི་ལོ་2001 ལོར་པར་སྐྲུན་བྱས་པའི་<<དབྱིན་ཇི་དང་། ཨུ་རུ་སུ། ཀྲུང་གོའི་
བོད>>(Yingguo Eguo Yu Zhongguo Xizang) ཅེས་པར་སྦེལ་གྱི་ཡིག་
ཆའི་ཤོད་སྟངས་ལས་ཁ་གཞན་ལ་ཕྱོགས་ཏེ། ཨུ་རུ་སུ་དང་། དབྱིན་ཇིའི་ཕྱི་སྲིད་ལས་
ཁུངས་(British Foreign Office) ཀྱི་ཡིག་ཆ་ཁག་ལ་ཁུངས་གཏུགས་ཡོད་པ་
དང་། <<དབྱིན་ཇི་དང་། ཨུ་རུ་སུ། ཀྲུང་གོའི་བོད>> ཅེས་པའི་ནང་། ཆིངས་ཡིག་
ཐད་གསལ་བའི་འགྲེལ་བཤད་ལྟར་ན། ཆིངས་ཡིག་བཞག་རྗེས་ཀྱི་ཟླ་ཤས་ནང་དུ་དབྱིན་
གཞུང་དང་ཨུ་རུ་སུ་གཉིས་ཀྱིས། ཐུན་མོང་གི་སྒོ་ནས་བོད་སོག་ཆིངས་ཡིག་འདི་ཉིད་
རྒྱལ་སྤྱིའི་ཐོག་ཚད་ལྡན་མིན་པའི་ངོས་འཛིན་བྱས་ཡོད་ཅེས་འཁོད་འདུག” དེ་ལ་དེའི་
རྩོམ་པ་པོས་གྲོ་མོ་རྫོང་དུ་ཡོད་པའི་དབྱིན་གཞུང་གི་ཚོང་འབྲེལ་སྐུ་ཚབ་ཌེ་ཝེ་ཌེ་མེ་ཀི་
སྒྲོ་ནེ་(David Macdonald) ཞེས་པས་དབྱིན་གཞུང་ཕྱི་སྲིད་ལས་ཁུངས་ལ་བཏང་
བའི་དཔྱད་རྩོམ་ཞིག་ལུང་འདྲེན་གནང་ཡོད་པ་དང་། དཔྱད་རྩོམ་དེ་ནི་ང་ཚོས་བོད་
སོག་ཆིངས་ཡིག་ལ་ཆིངས་རྟགས་འགོད་མཁན་སུ་ཡིན་རྩད་གཅོད་བྱེད་པའི་རོགས་སུ་
གྱུར་ཡོད། སྐུ་བཅར་མཚན་ཞབས་མཁན་ཆེ་བློ་བཟང་ངག་དབང་ཞེས་པ་དོན་དུ་རྡོ་རྗེ་
ཡིབ་མ་གཏོགས་འགྲོ་ས་མེད་པ་དང་།” རྩེ་མགྲོན་ངག་དབང་ཆོས་འཛིན་བྱ་བ་ནི་རྒྱལ་
ས་ཨུར་འགར་དུ་གནས་སྡོད་བྱས་པའི་བོད་དོན་ལྟ་སྐྱོང་བྱེད་མཁན་དང་། ཁོང་ནི་ཏཱ་
ལའི་བླ་མའི་གཞུང་གི་གཟིགས་རྟོག་འོག་ལ་ཡོད་པའི་ལས་སྣེ་བ་ཞིག་རེད། རྩེ་དྲུང་ཡེ་
ཤེས་རྒྱ་མཚོ་ནི་ཨུར་འགར་ན་ཉར་ཚགས་བྱས་པའི་ཏཱ་ལའི་བླ་མའི་དངུལ་དང་རྒྱུ་ནོར་
མི་ཉུང་བ་ཞིག་ཡོད་པ་དེའི་དོ་དམ་པ་དང་། ལས་རོགས་དྲུང་ཡིག་དགེ་འདུན་སྐལ་
བཟང་ནི་ཁོང་གི་ལག་རོགས་ཡིན། ཁོང་རྣམས་ནི་རབ་བྱུང་བ་ཤ་སྟག་ཡིན་པར་ངེས།
གཞན་ཡང་སོག་པོའི་ཆིངས་འགོད་བློན་ཆེན་གཉིས་པ་ཅང་ཅུན་རྨང་ལས་དཔའ་ཐུར་
དཔལ་ལི་འམ་དཱམ་དིང་སུ་རན་(Damdingsurun) ཞེས་པ་ནི། ཕྱིས་སུ་མན་ཇུའི་
དམག་དཔུང་སོག་ཡུལ་ནས་ཕྱིར་འབུད་གཏོང་མཁན་གྱི་དམག་སྤྱི་གཙོ་བོ་དེ་ཡིན།
དབྱིན་གཞུང་ཚོང་འབྲེལ་སྐུ་ཚབ་ཌེ་ཝེ་ཌེམེ་ཀི་སྒྲོ་ནེ་ཡིས་རྡོ་རྗེ་ཡིབ་སྔ་ས་ནས་ངོ་ཤེས་
ཏེ། སྤྱི་ལོ་1912 ལོར་ཏཱ་ལའི་བླ་མ་དང་ཁོང་གི་སྐུ་འཁོར་དང་བཅས་པ་རྒྱ་གར་ལ་བྲོས་
བྱོལ་ཕེབས་ནས་ཕྱིར་བོད་ལ་འཁོར་སྐབས། ལྷ་སར་བསྐྱོད་པའི་ལམ་བར་གྲོ་མོ་རྫོང་དུ་
ཌེ་ཝེ་ཌེ་མེ་ཀི་སྒྲོ་ནེ་དང་རྗོ་རྗེ་ཡིབ་གཉིས་ཐུག་འཕྲད་བྱུང་བར་མ་ཟད་གླེང་མོལ་ཡང་
བྱུང་ཡོད། རྡོ་རྗེ་ཡིབ་ཀྱིས་དབྱིན་ཇིའི་ཕྱོགས་ལ་མི་དགའ་བའི་ཞེ་འཁོན་ཅི་ཡང་མེད་
ཅེས་དབྱིན་གཞུང་ཚོང་འབྲེལ་སྐུ་ཚབ་ལ་བརྗོད་ཡོད་མོད། འོན་ཀྱང་རྡོ་རྗེ་ཡིབ་སྐུ་ཚབ་
ཌེ་ཝེ་ཌེ་མེ་ཀི་སྒྲོ་ནེའི་བློ་ལ་རྩ་བ་ནས་མི་འབབ་སྟེ། སྤྱི་ལོ1932 ལོར་ཁོང་གིས་རྡོ་རྗེ་
ཡིབ་ནི་“སྦོ་ཤེ་ཝེ་ཀིའི(་Bolsheviki) སྤྱི་ཚོགས་རིང་ལུགས་ཚོགས་པའི་གྲལ་རིམ་མཐོ་
སར་ཐོན་ཡོད་” ཅེས་བྲིས་ཡོད།” གོང་དུ་དྲངས་པའི་སྦེལ་གྱི་དེབ་ལྟ་བུ་ནུབ་ཕྱོགས་པའི་
ཡིག་ཆ་མང་པོའི་ནང་དུ་ངག་དབང་བློ་བཟང་གི་ཚབ་ཏུ་རྡོ་རྗེ་ཡིབ་བྱ་བའི་མིང་འདི་
བཀོལ་ཡོད་ཀྱང་། རྡོ་རྗེ་ཡིབ་བྱ་བ་སུ་ཡིན་ཐེ་ཚོམ་ཡེ་ནས་བྱ་མི་དགོས་ཏེ།ཌེ་ཝེ་ཌེ་མེ་ཀི་
སྒྲོ་ནས་ཁོང་ངོ་ཤེས་པ་དང་། ཁོང་གི་ཆིངས་ཡིག་དང་འབྲེལ་བའི་བྱས་རྗེས་ཨུ་རུ་སུའི་
ཡིག་ཆར་གསལ་བ་མ་ཟད། ལྷག་ཏུ་བོད་ཡིག་ཏུ་བྲིས་པའི་ཆིངས་ཡིག་ནང་དུ་“ཆིངས་
ཡིག་བཞག་པའི་དབང་ཆ་སྤྲད་པའི་བློན་” ཞེས་པར་བལྟས་ན། དབང་ཚད་ཆ་ཚང་ལྡན་པའི་
གཞུང་ཚབ་དང་བློན་པོའི་གོ་ས་གཅིག་ལྕོགས་ཅན་རྡོ་རྗེ་ཡིབ་མ་གཏོགས་འགྲོ་ས་མེད།
དེ་ཡང་བོད་ཕྱོགས་ཀྱི་ཆིངས་རྟགས་འགོད་མཁན་གཞན་རྣམས་སོག་པོའི་རྒྱལ་ས་ཨུར་
འགར་ལ་སྔ་མོ་ནས་གནས་སྡོད་བྱས་པའི་ལས་སྣེ་བ་ཤ་སྟག་ཡིན་པ་དེ་ཅུང་ངོ་མཚར་སྐྱེ་
དགོས་པ་ཞིག་ཀྱང་ཡིན། གཞན་ཡང་དབྱིན་འགྱུར་དང་དེ་ལས་སྐད་རིགས་གཞན་ལ་
བསྒྱུར་བའི་བོད་སོག་ཆིངས་ཡིག་ནང་དུ་རྩེ་དྲུང་ཡེ་ཤེས་རྒྱ་མཚོ་ནི་དངུལ་ཁང་དོ་དམ་
པ་ཡིན་ཞེས་འཁོད་ཡོད། དཔེར་ན་སྦེལ་གྱི་དབྱིན་འགྱུར་དུ་བོད་ཀྱི་དངུལ་ཁང་དོ་དམ་པ་
( manager ofthe bank ofTibet)” ཞེས་བསྒྱུར་ཡོད་ཀྱང་།༦ ཁོང་གི་གོ་གནས་
“ཁུ་རལ་དངུལ་སྐྱེས་དོ་དམ་རྩེ་དྲུང་” ཞེས་པ་དབྱིན་ཡིག་ཏུ་Urga loan-interest
supervisor བྱ་བར་བསྒྱུར་ན་དག་པར་མཐོང་། ལས་སྣེ་བ་འདི་ནི་ཨུར་འགར་དུ་ཏཱ་
ལའི་བླ་མའི་རྒྱུ་ནོར་ཉར་ཚགས་བྱས་པའི་དོ་དམ་པ་ཡིན། གོ་གནས་འདི་རྩེ་དྲུང་ངག་
དབང་སྐལ་བཟང་ཞེས་པ་ལས་སྣེ་བ་གཞན་ཞིག་གིས་བཟུང་ཡོད་པ་བཅུ་གསུམ་པ་
ཆེན་པོའི་རྣམ་ཐར་ལས་གསལ་ཡོད་པ་ང་ཚོས་ཤེས་ཐུབ། གོ་གནས་འདི་སོག་ཡུལ་
རྒྱ་ནག་དམར་ཤོག་ཚོགས་པས་བསྒྱུར་བཅོས་བཏང་རྗེས་མུ་མཐུད་གནས་པར་མ་ཟད།
ལུ་ཅེ་ཡཱ་ནོ་པེ་ཁྲ་ཁེ་(Luciano Petech) ལྟར་ན། སྤྱི་ལོ 1930 ལོར[སྐུ་དྲག]ལྷ་
སྡིངས་ཚང་གི་ལས་སྣེ་བ[ངག་དབང་གྲགས་པ]ཟེར་བ་སོག་པོའི་རྒྱལ་ས་ཨུར་འགར་གྱི་
དྭཱ་ལའི་བླ་མའི་རྒྱུ་ནོར་དོ་དམ་པར་མངགས་ཞེས་གསལ།
བོད་སོག་ཆིངས་ཡིག་བཞག་རྗེས། ཡང་སྙིང་རྡོ་རྗེ་ཡིབ་ལ་ཆིངས་ཡིག་དང་འབྲེལ་བའི་
འགན་འཁྲི་ཅི་ཡོད་པ་ཐོག་མའི་ཆར་གསལ་ཁ་མེད་ཅིང་། སྦེལ་གྱི་འདོད་ཚུལ་ལྟར་ན་
ཏཱ་ལའི་བླ་མས་ཁོ་ལ་ཆིངས་འཇོག་འགན་འཁྲི་དང་དབང་ཆ་རྩ་བ་ནས་སྤྲད་མེད་པ་
བརྗོད་ལ། སྦེལ་གྱི་འདོད་ཚུལ་འདིས་ཕྱིས་བྱུང་ནུབ་ཕྱོགས་པ་དང་རྒྱ་ནག་གིས་ཆིངས་
ཡིག་འདི་ཉིད་ལ་བཟུང་བའི་ལྟ་ཚུལ་ཐད་ཤུགས་རྐྱེན་ཆེན་པོ་ཐེབས་པ་དང་། གཞན་
ཡང་སྦེལ་གྱིས་བརྗོད་དོན། ལོ་ཤས་ཡར་སྔོན་དུ་ཏཱ་ལའི་བླ་མས་རྡོ་རྗེ་ཡིབ་ལ་སོག་ཡུལ་
དུ་བསྟན་པ་དར་སྤེལ་ཁོ་ནའི་ཆེད་དུ་ཕྱག་བྲིས་ཤིག་བརྒྱུད་སྐུལ་གནང་བ་གསལ་
མོད། [འོན་ཀྱང]ཏཱ་ལའི་བླ་མའི་རྣམ་ཐར་དུ་ཕྱག་བྲིས་འདི་ལྟ་བུ་ཞིག་ཡེ་མེད་པར་སྣང་།
སྤྱི་ལོ་1912 ལོར་བཅུ་གསུམ་པ་ཆེན་པོས་ཨ་མདོ་ཚལ་དམ་ཕྱོགས་ལ་ཕྱག་འཕྲིན་ཞིག་
བསྐུར་བ་རྣམ་ཐར་དུ་མཆིས་ལ། དེའི་དམིགས་ཡུལ་ནི་ཕྱོགས་དེའི་སོག་བོད་རྣམས་ལ་
ས་ཁྲལ་སྡུད་ལེན་བྱས་ཏེ། སྔར་གྱི་མཆོད་ཡོན་འབྲེལ་བ་ཡོད་པའི་ས་ཁུལ་ལ་སྔར་བས་
ཕུན་སུམ་ཇེ་ཚོགས་ཡོང་སླད་ཡིན་གཤིས། འོན་ཀྱང་འདི་ནི་གླེང་བྱར་གྱུར་པའི་ཆིངས་
ཡིག་དང་འབྲེལ་བ་མེད་པར་སྣང་།”
དོན་དུ་ཏཱ་ལའི་བླ་མའི་རྣམ་ཐར་དུ་བོད་སོག་ཆིངས་ཡིག་ཐད་ཚིག་འབྲུ་གཅིག་ཀྱང་
གླེང་མེད་པ་དང་། དེ་བཞིན་རྡོ་རྗེ་ཡིབ་ཀྱི་རང་རྣམ་དུ་དེའི་སྐོར་ལ་ཟུར་ཙམ་ལས་གླེང་
མེད་པས། ཆིངས་ཡིག་འདི་ཉིད་སྐོར་དེ་ལྟར་སྣང་མེད་དུ་བསྐྱུར་བའི་རྒྱུ་རྐྱེན་གང་ཡིན་
ང་ཚོ་ལ་དོགས་འདྲི་འདི་ལྟར་ཡོང་སྟེ། གཅིག་ན་ཏཱ་ལའི་བླ་མའི་སྐུ་ཚེའི་ལོ་རྒྱུས་ཁྲོད་
འཇིག་རྟེན་ཆབ་སྲིད་ཀྱི་བྱ་བ་ལ་དོ་སྣང་མེད་པ་མིན་ལ། གཉིས་ན་ཆབ་སྲིད་ཀྱི་གནས་
ཚུལ་ཞིབ་ཕྲ་ཡིག་ཐོག་ཏུ་འཁོད་ཡོད( ཏཱ་ལའི་བླ་མའི་རྣམ་ཐར་དེ་ཉིད་དུས་རབས་ཉི་
ཤུ་པའི་བོད་ཀྱི་ལོ་རྒྱུས་དཔྱད་གཞིའི་ཡིག་ཆ་ཞིག་ཏུ་འོས་ཀྱང་དེ་ལྟར་བྱུང་མེད་པ་ཡ་
མཚན་ཆེ)། དེ་ལ་ཁ་གཏད་ཀྱི་དཔེ་མཚོན་ཞིག་ལ་ལྟ་དགོས་ཚེ། ང་ཚོས་ཏཱ་ལའི་བླ་
མས་1913 ནས་1914 ནང་སིམ་ལར་ཆིངས་དོན་སྐུ་ཚབ་མངགས་པའི་གནས་ཚུལ་
ལ་བལྟས་ན་འགྲིག བོད་སོག་ཆིངས་ཡིག་འཇོག་སྐབས་མི་སྣ་ཉུང་ངུ་ལས་མེད་ཀྱང་།
སིམ་ལའི་ཆིངས་དོན་སྐུ་ཚབ་ཀྱི་མི་འབོར་མང་ལ་གནས་ཚུལ་ཡང་ཞིབ་ཕྲ་བྲིས་ཡོད།
བཅུ་གསུམ་པ་ཆེན་པོའི་རྣམ་ཐར་དུ་སྲིད་ཕྱོགས་ཀྱི་མཛད་འཕྲིན་གསལ་བོར་འཁོད་
ཡོད་སྟབས། བོད་སོག་ཆིངས་ཡིག་གི་སྐོར་མ་འཁོད་པ་ནི། ཆིངས་ཡིག་དེ་ཉིད་བཞག་
མ་ཐག་གནོང་འགྱོད་བྱེད་དགོས་པ་བྱུང་བ་མིན་ནམ་སྙམ་པའི་དོགས་སློང་བྱ་རྒྱུ་
ས་མ་ལས། དེ་ཡང་བོད་སོག་ཆིངས་ཡིག་ཐོག་སྦེལ་གྱི་འདོད་ཚུལ་གང་བཟུང་ཡོད་
རུང་། ཆིངས་རྟགས་འགོད་མཁན་གྱི་བློན་པོ་རྣམས་ཀྱིས་ཆོད་སེམས་བརྟན་པོའི་སྒོ་ནས་
མཚན་རྟགས་བཀོད་ཡོད་ལ། ཁོང་རྣམས་ཀྱིས་ཆིངས་ཡིག་དེ་ཉིད་ངོས་ལེན་མེད་པའི་
བྱ་སྤྱོད་སྤེལ་བའི་དཔང་རྟགས་གང་ཡང་མ་མཆིས། གཞན་ཡང་ཆིངས་ཡིག་འདི་ཉིད་
ཁྲིམས་མཐུན་ཡིན་མིན་ཨུ་རུ་སུའམ་དབྱིན་གཞུང་གང་རུང་གིས་ངོས་ལེན་ཡོད་མེད་ལ་
དེ་བས་ཀྱང་རག་ལས་མེད། དེ་ལྟ་ནའང་རང་ཉིད་ཀྱི་འདོད་ཚུལ་ལྟར་ན། ཆིངས་ཡིག་
འདི་ཉིད་ཁྱབ་བསྒྲགས་མ་བྱས་པའི་གནད་དོན་གཙོ་བོ་ནི་དབྱིན་གཞུང་ཕྱོགས་ནས་མི་
དགའ་བའི་རྣམ་འགྱུར་དང་། ཨུ་རུ་སུས་རང་ཉིད་དང་དབྱིན་གཞུང་དབར་ཛ་དྲག་གི་
གནས་བབ་ཇེ་སྡུག་ཏུ་གཏོང་འདོད་མེད་པ་བཅས་ལ་ཐུག་ཡོད་པ་སྣང་། དེ་བཞིན་ཏཱ་
ལའི་བླ་མས་ཨུ་རུ་སུ་ནི་ཁོང་གི་རྒྱབ་སྐྱོར་བ་ངོ་མ་མིན་པ་མཁྱེན་རྟོགས་བྱུང་བ་དང་།
དེ་དང་ཆབས་ཅིག་ཏུ་དབྱིན་གཞུང་དང་མཛའ་འབྲེལ་གང་ལེགས་གཟུང་རྒྱུ་གལ་ཆེན་
ཡིན་པ་མཁྱེན་རྟོགས་བྱུང་ཡོད་ལ། ཏཱ་ལའི་བླ་མ་རྒྱ་ནག་རི་བོ་རྩེ་ལྔར་བཞུགས་སྐབས་
ཨུ་རུ་སུའི་དཔོན་རིགས་དང་ཐེངས་གཉིས་ལས་མཇལ་འཕྲད་བྱུང་མེད་པ་ཁོང་གི་རྣམ་
ཐར་དུ་འཁོད་པ་ང་ཚོའི་མཐོང་ཆོས་སུ་གྱུར། མཇལ་འཕྲད་ཐེངས་གཉིས་ལས་བྱུང་
མེད་པ་ཅུང་ཧ་ལས་དགོས་པ་ཞིག་ཀྱང་ཡིན། གང་ལགས་ཟེར་ན། ཏཱ་ལའི་བླ་མ་རི་བོ་
རྩེ་ལྔར་ཕེབས་དགོས་པའི་གནས་ཚུལ་རབས་དང་རིམ་པ་བྱུང་བའི་རྒྱུ་རྐྱེན་ནི། ཨུ་རུ་
སུས་བོད་ལ་ཐེ་གཏོགས་བྱེད་འདོད་པའི་སྲིད་ཇུས་ལས་བྱུང་བ་དང་། ཏཱ་ལའི་བླ་མ་རི་
བོ་རྩེ་ལྔར་མ་ཕེབས་པའི་གོང་སྟེ་1904་ལོའི་ལོ་མཇུག་ནས་1906 ལོའི་ལོ་མཇུག་
བར་སོག་ཡུལ་དུ་བཞུགས་རིང་། རྒྱ་ནག་ལ་ཡོད་པའི་ཨུ་རུ་སུའི་གཞུང་ཚབ་པ་ཌེ་མེ་ཀྲི་
རི་པོ་ཀོ་ཀྲི་ལོ་(Dmitri Pokotilov) ལ་སོགས་པའི་ཨུ་རུ་སུའི་དཔོན་རིགས་དང་
མཇལ་འཕྲད་མི་ཉུང་བ་བྱུང་ཡོད་རུང་། སོག་ཡུལ་དུ་བྱུང་བའི་དཔོན་རིགས་མཇལ་
འཕྲད་དང་བགྲོ་གླེང་དེ་དག་ལས་ཏཱ་ལའི་བླ་མར་ཨུ་རུ་སུའི་ཕྱོགས་ནས་ཕན་འབྲས་
ལྡན་པའི་རྒྱབ་སྐྱོར་ཐོབ་མེད།” དེས་ན་ཏཱ་ལའི་བླ་མ་རྒྱ་གར་དུ་བྲོས་བྱོལ་ཕེབས་ནས་
ཕྱིར་བོད་ལ་འཁོར་རྗེས་བོད་དོན་ཐད་དབྱིན་རུ་གཉིས་གང་ལ་དབང་ཤུགས་ཆེ་མིན་
མཁྱེན་རྟོགས་བྱུང་སྟབས། དབྱིན་གཞུང་གིས་བོད་སོག་ཆིངས་ཡིག་ལ་མི་དགའ་བའི་
རྣམ་འགྱུར་བསྟན་པས། ཆིངས་ཡིག་ཐད་མངོན་ཆུང་མི་བྱེད་ཀ་མེད་བྱུང་འདུག་སྙམ།
དེ་ལྟ་ནའང་། ཆིངས་ཡིག་དངོས་སུ་བཞག་པ་མ་ཟད། ཏཱ་ལའི་བླ་མས་ཆིངས་ཡིག་འཇོག་
པར་དབང་ཆ་སྤྲད་པའི་ཆེད་བསྐོས་སྐུ་བཅར་བློན་ཆེན་རྣམས་ཀྱིས་ཆིངས་རྟགས་
བརྒྱབ་ཡོད་པ་ཆིངས་ཡིག་ནང་དུ་ཧ་ཅང་གསལ། ཆིངས་ཡིག་འདིར་འཁྱོག་བཤད་དང་
ཐེ་ཚོམ་གྱི་ལྟ་ཚུལ་ཇི་ཙམ་བཟུང་ཡོད་ཀྱང་། ཆིངས་རྟགས་འགོད་མཁན་བློན་པོ་རྣམས་
ཀྱིས་ཏཱ་ལའི་བླ་མས་བཀའ་འཁྲོལ་གནང་བྱུང་ཞེས་རྫུན་གཏམ་བཤད་དེ། ཆིངས་ཡིག་
དོན་ཚན་རེ་རེ་བཞིན་རྫུན་བཟོ་བྱས་པ་རེད་ཅེས་པའི་བཤད་ཚུལ་དེ་ནི་བློ་ཡུལ་དུ་ཤོང་
དཀའ་བ་ཉིད་དུ་ཟད།
དེ་ཡང་ཏཱ་ལའི་བླ་མའི་གཞུང་ཕྱོགས་ནས་རང་བཙན་དྲིལ་སྒྲོག་བྱ་ཆེད་བོད་སོག་ཆིངས་
ཡིག་བཞག་པ་དང་། ཆིངས་ཡིག་འདི་ཉིད་བོད་དང་དབྱིན་གཞུང་བར་གྱི་མཛའ་མཐུན་
ཐད་རྩོད་རྙོག་ཅན་གྱི་གནད་དོན་ཞིག་ཡིན་ནའང་། དེའི་ལངས་ཕྱོགས་ནི་ལྡོག་ཏུ་མེད་
པའི་བདེན་དོན་ཞིག་ཀྱང་རེད། ལངས་ཕྱོགས་འདིས་རྒྱ་ནག་མི་སེར་རྒྱལ་ཁབ་ལ་སུན་
ཕྱུང་ཡོད་དེ། གང་ཡིན་ཟེར་ན། མི་སེར་རྒྱལ་ཁབ་ཀྱིས་བོད་སོག་གཉིས་ཀ་རང་ཉིད་ཀྱི་
མངའ་འབངས་བྱ་འདོད་པས་ཡིན། ཡོངས་གྲགས་ལ་“ནང་སོག་” ཅེས་པ་རྒྱ་ནག་གི་
དབང་ཤུགས་ཡོད་སའི་ས་ཁོངས་ནང་དུ་ཚུད་ཡོད་པར་བརྟེན། སོག་པོ[ཧྲིལ་པོའི]བདག་
དབང་(sovereignty) རྒྱ་ནག་གིས་ཧམ་འཕྲོག་བྱེད་པར་ཉེན་ཁ་ཆུང་བ་དང་། སོག་
པོ་ནི་རྒྱ་ནག་མི་སེར་རྒྱལ་ཁབ་ཀྱི་མི་རིགས་ལྔའི་ཡ་གྱལ་དུ་བསྒྱུར་ཆོག་ཆོག་ཅིག་རེད།
འོན་ཀྱང་རྒྱ་ནག་གི་མངའ་འོག་ཏུ“བོད”བྱ་བའི་ཡུལ་གྲུ་ཞིག་མེད་སྟབས་(ཁམས་དང་
ཨ་མདོ་ཕལ་ཆེ་བ་སྐབས་རེ་རྟག་བརྟན་མེད་པའི་གོ་མིན་ཏང་གི་སྤྱི་ཁྱབ་བློན་ཆེན་དང་
དེའི་ཕྱོགས་མཐུན་གྱི་དམག་སྤྱིའི་དབང་འོག་ཏུ་གྱུར་ཀྱང) རྒྱ་ནག་མི་སེར་རྒྱལ་ཁབ་
ལས་ཐ་དད་ཡིན་པ་ཧ་ཅང་གསལ་པོ་རེད།
སྤྱི་ལོ་1929 ལོར་བོད་སོག་ལས་ཁུངས་ཀྱིས་པར་སྐྲུན་བྱས་པའི་དེབ་ཅིག་ཏུ་ཟུར་ཟའི་
རི་མོ་(cartoon) ཞིག་གིས་རྒྱ་ནག་གི་ལངས་ཕྱོགས་མཚོན་པར་བྱས་ཡོད་ཅིང་། རི་
མོ་དེའི་མཚོན་དོན་ནི། སུན་ཀྲུང་ཧྲན་(Sun Yatsen) གྱི་ཆབ་སྲིད་བསམ་བློ་མཚོན་
བྱེད་“མི་སེར་དོན་གསུམ་རིང་ལུགས་”’ བྲིས་པའི་རྫ་མ་ཆེན་པོ་ཞིག་ལས། ཀྲུང་གོའི་མི་
རིགས་ཆེན་པོ་ལྔ་ལས་བཞི་ཡིས་ཟས་ལ་ལོངས་སུ་སྤྱོད་པ་ལ། བོད་རིགས་རྣམས་དེར་
མཉམ་ཞུགས་བྱས་ནས་རྒྱལ་ཁབ་ཆེན་མོར་ཞུགས་ན་སོ་སོར་ཁེ་ཕན་ཆེ་བར་བསྟན་
ཡོད། [ཟུར་ཟའི་རི་མོ་དེའི་འགོ་བརྗོད་ནི་འདི་ལྟ་སྟེ། “བོད་རིགས་རྣམས། འདི་ན་ལྟ་
བཞིན་མ་འདུག་པར། མགྱོགས་མྱུར་ཟས་ལ་མཉམ་སྤྱོད་བྱེད་པར་ཕེབས་ཤོག” ཅེས་འཁོད་
ཡོད། དེ་ལྟ་ནའང་རི་མོའི་ཕྱི་ནང་གི་བསྟན་དོན་ནི། བཅུ་གསུམ་པ་ཆེན་པོར་རྒྱ་ཁོངས་
སུ་འཛུལ་བའི་བསམ་བློ་རྩ་བ་ནས་མེད་པ་དེའོ། ། དགོད་བྲོ་བ་ཞིག་ལ། རི་མོ་འདིའི་
མཚོན་དོན་ནི་ད་ལྟའི་བཙན་བྱོལ་བོད་གཞུང་དང་། དེའི་དབུ་ཁྲིད་དང་ཆབ་སྲིད་པའི་
གནས་སྟངས་སུ་གྱུར་ཡོད། འོན་ཀྱང་ད་ལྟའི་རྒྱ་ནག་མི་དམངས་སྤྱི་མཐུན་རྒྱལ་ཁབ་ལ་
མཚོན་ན།བོད་ཡུལ་འཛིན་སྐྱོང་བྱེད་པའི་བོད་གཞུང་ཞིག་ག་ལ་དགོས་ཏེ་མི་དགོས།ད་
ལྟའི་གནས་བབ་ལ་གཞིགས་ན་བོད་སོག་ཆིངས་ཡིག་འདིས་ནི། སྔ་དུས་ཀྱི་བོད་ནི།དེང་
གི]བོད་གཉོམ་ཆུང་སྐྱབས་འཇུག་ཞུ་མཁན་ཞིག་དང་མི་འདྲ་བར། རྒྱལ་སྤྱིའི་ཐོག་སོ་
སོའི་མངོན་འདོད་དྲིལ་སྒྲོག་བྱེད་ནུས་པའི་བོད་ཀྱི་གཞུང་ཞིག་ཡོད་པའི་དུས་རབས་
ཤིག་དྲན་གསོ་གཏོང་བར་བྱེད།

རྩོམ་ཡིག་གསུམ་པ།

སྤྱི་ལོ་1413ལོར་མིང་གོང་མས་རྗེ་ཙོང་ཁ་པའི་གམ་དུ་བཏང་བའི་གསེར་ཡིག་པ་དང༌། 
བྱམས་ཆེན་ཆོས་རྗེ་ཤཱཀྱ་ཡེ་ཤེས་མིང་གོང་མའི་ཕོ་བྲང་དུ་ཕེབས་པའི་ཚུལ།

སྤྱི་ལོ་1408 ལོའམ་དེའི་གོང་ཙམ་ལ་མིང་གོང་མས་རྗེ་ཙོང་ཁ་པ་གདན་ཞུར་མངགས་
པའི་གསེར་ཡིག་པའི་སྐོར་ལ། གཙོ་བོ་ཡུའུ་ཏོ་ཆོན་དང་། དེ་བཞིན་ཉེ་
བའི་ཆར་ཁེ་ས་ཆུ་ཝེ་སེ་ཁི་(R. Kaschewsky) དང་། ཧེ་ཐར་ཁྭ་མེ་( Heather
Karmay) གསུམ་གྱི་དཔྱད་རྩོམ་ལ་བརྟེན་ནས་ཡོངས་གྲགས་སུ་གྱུར་ཡོད། གསེར་
ཡིག་པ་འདིའི་ལག་ཏུ་རྗེ་ཙོང་ཁ་པས་རྒྱ་ནག་མིང་གོང་མ་ཁྲུན་ཙོ་(Ch'eng tsu)
དང་། དེ་མིན་ད་དུང་རྩད་མ་ཆོད་པའི་རྒྱའི་དཔོན་རིགས་གཞན་ཞིག་ལ་སྤྲིངས་པའི་
ཕྱག་བྲིས་རྣམས་གོང་སྨོས་མཁས་པ་དག་གིས[སྐད་རིགས་འདྲ་མིན་ལ]བསྒྱུར་ཡོད།
འོན་ཀྱང་སྤྱི་ལོ་1413 ལོར་མིང་གོང་མས་རྗེ་ཙོང་ཁ་པ་གདན་ཞུ་ཆེད་གསེར་ཡིག་པ་
གཞན་ཞིག་མངགས་རྗེས། རྗེ་ཙོང་ཁ་པས་སྐུ་ཚབ་ཏུ་རང་གི་སློབ་མ་ཤཱཀྱ་ཡེ་ཤེཤེས་མིང་
གོང་མའི་ཕོ་བྲང་དུ་བརྫངས་སོ། ། གོང་སྨོས་གསེར་ཡིག་པ་དེ་གཉིས་ཀྱི་གནས་ཚུལ་
ཕན་ཚུན་བསྡུར་ན། གསེར་ཡིག་པ་ཕྱི་མའི་སྐོར་གླེང་སློང་ཉུང་ངུ་ལས་བྱུང་མེད། དེ་
ཡང་ཡུང་ལོའི་ཁྲི་ལོ་བཅུ་གཅིག་པ་(སྤྱི་ལོ་1413-1414) ལ་མིང་གོང་མས་རྗེ་ཙོང་
ཁ་པའི་གམ་དུ་གསེར་ཡིག་པ་ཞིག་མངགས་ཡོད་ཅེས་ཡུའུ་ཏོ་ཆོན་གྱིས་
བརྗོད་ཡོད་ཀྱང་། དེའི་ཁུངས་སྐྱེལ་ཡིག་ཆ་ནི་ཆ་ཧར་དགེ་བཤེས་བློ་བཟང་ཚུལ་
ཁྲིམས་ཀྱི་<<རྗེ་ཐམས་ཅད་མཁྱེན་པ་ཙོང་ཁ་པ་ཆེན་པོའི་རྣམ་ཐར་གོ་སླ་བར་བརྗོད་
པ་བདེ་ལེགས་ཀུན་གྱི་འབྱུང་གནས>> ཞེས་པ་རྗེའི་རྣམ་ཐར་ལས་ཚིག་དུམ་འགའ་
ཞིག་ལུང་དུ་དྲངས་མོད། རྣམ་ཐར་དེའི་ནང་དུ་གསེར་ཡིག་པའི་སྐོར་གླེང་ཡོད་པ་ཙམ་
ལས་ཟླ་ཚེས་འཁོད་མེད།
ཧེ་ཐར་ཁྭ་མེའི་འདོད་ཚུལ་ལྟར་ན། སྤྱི་ལོ་1413 ལོའི་ཟླ་བ་3་ཚེས་11 ལ་ཉུག་
རུམ་པ་ཡཱང་སང་པོ་ཞེས་པས་མིང་གོང་མའི་སྐུ་ཚབ་འཐུས་མིའི་སྣེ་ཁྲིད་
བྱས་ཏེ་བོད་དབུས་ལ་ཕྱིན་པའི་སྐོར་<<མིང་ཧྲི་ལུའུ་ཟིན་ཐོ>> ལ་འཁོད་པ་ཞིག་
གཞིར་བཟུང་སྟེ། གསེར་ཡིག་པ་འདི[བོད་ལ]བརྫངས་པའི་ལོ་ནི། ཡུང་ལོའི་ཁྲི་ལོ་བཅུ་
གཅིག་པའི་ཟླ་བ་གཉིས་པ་(སྤྱི་ལོ་1413 ཟླ་བ་3་ཚེས་2་ནས་31་བར) ཡིན་
པར་འདོད། དེ་ཡང་ཧེ་ཐར་ཁྭ་མེས་དྲངས་པའི་ལུང་ནི། ཉི་ཧོང་དུ་པར་སྐྲུན་བྱས་པའི་
<< Mindai Seizo shiryo>> ཞེས་པ་<<མིང་ཧྲི་ལུའུ་ཟིན་ཐོ>> ཡི་ནང་དུ་བོད་
དང་འབྲེལ་བའི་བཀའ་ཤོག་དང་རྩ་ཚིག་གང་འཁོད་པ་རྣམས་ཕྱོགས་སྒྲིག་བྱས་པའི་
དེབ་དེ་ཡིན། ཁོང་གིས་བརྗོད་པ་ལྟར་ན། སྐུ་ཚབ་འཐུས་མི་འདིའི་དམིགས་ཡུལ་གཙོ་བོ་
ནི་རྗེ་ཙོང་ཁ་པ་གདན་འདྲེན་ཞུ་ཆེད་ཡིན་ཤས་ཆེ་བར་བརྗོད་འདུག
སྤྱི་ལོ་1413 ལོར་རྗེ་ཙོང་ཁ་པ་མིང་གོང་མའི་ཕོ་བྲང་དུ་གདན་ཞུ་ཆེད་མིང་གོང་་མས་
གསེར་ཡིག་པར་བསྐུར་བའི་འཕྲིན་ཡིག་གི་བོད་ཡིག་གི་མ་ཕྱི་དེ་1977 ལོར་དྲེ་ཁྲ
སེ་ཤུ་(Dieter Schuh) ཡིས་སྒྲ་སྒྱུར་བྱས་ཏེ་པར་སྐྲུན་བྱས། དྲེ་ཁྲ་སེ་ཆུས་སྒྲ་སྒྱུར་
བྱས་པའི་འཕྲིན་ཡིག་གི་མ་དཔེ་ནི། དར་ཧན་མཁན་སྤྲུལ་བློ་བཟང་འཕྲིན་ལས་ཀྱིས་
དུས་རབས19ནང་ལྗགས་རྩོམ་མཛད་པའི་རྗེའི་རྣམ་ཐར་ལས་རྙེད་པ་ཞིག་1967ལོར་
ཝཱ་ར་ཎ་སི་ནས་ལྕགས་པར་བརྒྱབས་ཏེ་པར་སྐྲུན་བྱས་པ་དེ་ཡིན།༈ རྣམ་ཐར་མཛད་པ་པོ་
དར་ཧན་མཁན་སྤྲུལ་བློ་བཟང་འཕྲིན་ལས་ཀྱིས་གསུངས་པ་ལྟར་ན། གོང་མའི་འཕྲིན་
ཡིག་གི་མ་དཔེ་ནི་རྒྱ་བོད་ཡིག་རིགས་གཉིས་ཀར་བྲིས་པ་ཞིག་ཡིན་པ་དང་། དེའི་མ་
དཔེ་དགའ་ལྡན་ལ་ཉར་ཚགས་བྱས་ཡོད་ཅིང་། འདྲ་བཤུས་ཤིག་གཞུང་སའི་ཕྱག་དཔེའི་
ཁྲོད་ན་ཡོད་པ་བརྗོད། ཁོང་གིས་འཕྲིན་ཡིག་དེ་གཞུང་གི་ཕྱག་དཔེ་ལས་ནོར་འཁྲུལ་
མེད་པར་ཇི་བཞིན་དུ་རྗེའི་རྣམ་ཐར་དུ་བཤུས་ཡོད་ཅེས་གསུངས་ལ། བོད་ཡིག་ཏུ་བྲིས་
པའི་གོང་མའི་འཕྲིན་ཡིག་དེ་ཡུང་ལོའི་ཁྲི་ལོ་བཅུ་གཅིག་པའི་ཟླ་བ་གཉིས་པའི་ཚེས་
བཅུ་གཅིག་ཉིན་ཏེ་(སྤྱི་ལོ་1413 ཟླ་བ་3 ཚེས་12 ལ) བཏང་བ་གསལ། དེ་ནི་
ཡཱང་སང་པོའུ་བོད་ལ་སྐུ་ཚབ་འཐུས་མིའི་སྣེ་ཁྲིད་པར་བཀའ་ཕེབས་པའི་ཉིན་གཅིག་གི་
རྗེས་སུ་ཏག་ཏག་ཁེལ་ཡོད། འོན་ཀྱང་བོད་ཡིག་ཏུ་བྲིས་པའི་འཕྲིན་ཡིག་དེའི་ནང་གོང་
མས་བསྐོ་གཞག་བྱས་པའི་འཕྲིན་ཡིག་སྐྱེལ་མཁན་ནི། གསེར་ཡིག་པ་ཡཱང་སང་པོའུ་
མིན་པར་ཧོའུ་ཧྱན་ཞེས་པ་ཡིན་ཞེས་གསལ། དེ་ཡང་ཧོའུ་ཧྱན་ནི་བོད་ལ་
མངགས་པའི་གོང་མའི་གསེར་ཡིག་པ་གཙོ་བོ་དེ་ཡིན་པ་དང་།ཁོ་ནི་ཡཱང་སང་པོའུ་དང་
འདྲ་བའི་ཉུག་རུམ་པ་ཞིག་ཡིན།
མཚམས་འདི་ནས་ང་ཚོས་མིང་གོང་མ་ཁྲུན་ཙོ་ཡི་ལོ་རྒྱུས་ཧྲི་པོ་<< Ming Tai-
tsung shi-lu. >> ཞེས་པར་ལྟ་ཙམ་བྱས་ན། ཡུང་ལོའི་ཁྲི་ལོ་བཅུ་གཅིག་པའི་ཟླ་
བ་གཉིས་པའི་ས་ལུག་གི་ཉིན་ལ་གསེར་ཡིག་པ་ཧོའུ་རྐྱེན་བལ་ཡུལ་དུ་སྐུ་ཚབ་འཐུས་
མིའི་སྣེ་ཁྲིད་བྱ་དགོས་པའི་བཀའ་ཕེབས་ཡོད་པ་གསལ།” དེ་ནི་སྤྱི་ལོ་1413 ཟླ་བ་3
ཚེས་11 ཡིན་པ་དང་གསེར་ཡིག་པ་ཡཱང་སང་པོའུ་བོད་ལ་མངགས་པའི་ཉིན་ལ་ཁེལ་
ཡོད། གསེར་ཡིག་པ་ཡཱང་སང་པོའུ་དང་ཧོའུ་རྐྱེན་གཉིས་ཀྱིས་སྣེ་ཁྲིད་བྱས་པའི་སྐུ་ཚབ་
ཚོགས་མི་རྣམས་ལམ་བར་ཅུང་ཙམ་མཉམ་འགྲོ་བྱས་ཡོད་པར་སྣང་ཡང་། དེ་གཉིས་
ཀྱི་ལས་འགན་ནི་ཁ་ཁ་ཡིན། སྤྱི་ལོ་1413 ཟླ་བ་3 ཚེས་12 ཉིན་ལ་རྗེ་ཙོང་ཁ་པ་
གདན་ཞུ་ཆེད་དུ་མངགས་པའི་བཀའ་ཡིག་སྐྱེལ་མཁན་གྱི་གསེར་ཡིག་པ་ཧོའུ་རྐྱེན་ཡིན་
པ་གསལ་བ་དང་། དེས་མི་ཚད་དེའི་སྔ་ཉིན་སྟེ [སྤྱི་ལོ་1413 ཟླ་བ་3 ཚེས་11] ལ་
ཁོང་བལ་ཡུལ་དུ་མིང་གོང་མའི་སྐུ་ཚབ་འཐུས་མིའི་སྣེ་ཁྲིད་བྱ་དགོས་པའི་བཀའ་ཕེབས་
པར་བལྟས་ན། གསེར་ཡིག་པ་ཧོའུ་རྐྱེན་བོད་ནས་བལ་ཡུལ་ལ་ཕྱིན་པར་མ་ཟད་ལམ་
བར་དུ་རྗེ་ཙོང་ཁ་པར་མཇལ་འཕྲད་དང་། རྗེ་ཙོང་ཁ་པར་མགྲོན་འབོད་བཀའ་ཡིག་
དབུལ་རྒྱུ་ནི་འགྲུལ་བཞུད་ཀྱི་ཆ་ཤས་ཤིག་ཡིན་པར་ངེས། <<མིང་ཧྲི་ལུའུ་ཟིན་ཐོ>>
ཡི་ནང་དུ་འཁོད་པའི་བོད་དང་འབྲེལ་བའི་བཀའ་ཤོག་དང་རྩ་ཚིག་ཕྱོགས་སྒྲིག་བྱས་
པའི་དཔེ་དེབ་<<Mindai Seizo shiryo>> ཞེས་པའི་ནང་གསེར་ཡིག་པ་ཧོའུ་
རྐྱེན་སྐུ་ཚབ་འཐུས་མིའི་འགོ་ཁྲིད་ལ་མངགས་པའི་སྐོར་འཁོད་མེད། རྒྱུ་མཚན་ནི་སྐུ་
ཚབ་འཐུས་མི་འདི་ཉིད་བལ་ཡུལ་ཁོ་ན་དང་འབྲེལ་བ་ཡོད་པ་ལས། བོད་དང་འབྲེལ་
བ་མི་འདུག་སྙམ་པའི་རྐྱེན་གྱིས་ཡིན་ངེས། འོན་ཀྱང་གོང་མས་སྤྱི་ལོ་1413 ལོར་རྗེ་
ཙོང་ཁ་པར་སྤྲིངས་པའི་མགྲོན་འབོད་བཀའ་ཤོག་ཏུ་འཁོད་པའི་གནས་ཚུལ་རྟོགས་རྗེས།
[གསེར་ཡིག་པ་ཧོའུ་རྐྱེན་གྱིས་གཙོས་པའི་སྐུ་ཚབ་འཐུས་མི]ནི་བོད་དང་འབྲེལ་བ་
ཡོད་པ་གསལ་པོ་ཡིན།
གསེར་ཡིག་པ་ཧོའུ་རྐྱེན་སྤྱི་ལོ་1413 ལོར་བོད་ཡུལ་བརྒྱུད་ནས་འགྲུལ་བཞུད་བྱེད་
སྐབས་ལམ་བར་དུ་མཇལ་འཕྲད་བྱས་པའི་བླ་ཆེན་རྗེ་ཙོང་ཁ་པ་ཁོ་ན་མིན་པ་དང་།
བོད་རང་སྐྱོང་ལྗོངས་རིག་དངོས་དོ་དམ་ཨུ་ཡོན་ལྷན་ཁང་གིས་1981 ཟླ་བ་11 པའི་
<<རིག་དངོས>> དུས་དེབ་ཐོག་མིང་གོང་མས་ཀརྨ་པ་སྐུ་ཕྲེང་ལྔ་པ་དེ་བཞིན་
གཤེགས་པར་སྤྲིངས་པའི་བཀའ་ཡིག་རྒྱ་བོད་ཡིག་རིགས་གཉིས་སུ་བྲིས་པ་དེའི་པར་
རིས་ཤིག་དུས་དེབ་དེའི་ཐོག་ཏུ་བཀོད་འདུག བཀའ་ཡིག་དེ་ཉིད་སྤྲིངས་པའི་ཟླ་དུས་
ནི་ཡུང་ལོའི་ཁྲི་ལོ་བཅུ་གཅིག་པའི་ཟླ་བ་གཉིས་པའི་ཚེས་བཅུ་ཡིན་པར་གསལ། དེ་ནི་
1413 ཟླ་བ་3 ཚེས་11 ལ་ཁེལ་ཡོད་པ་དང་། བཀའ་ཡིག་ནང་དུ་བཀའ་ཤོག་སྐྱེལ་
མཁན་གྱི་གསེར་ཡིག་པ་ཧོའུ་རྐྱེན་ཡིན་པའང་གསལ། དེར་བརྟེན་ང་ཚོས་གསེར་ཡིག་
པ་ཧོའུ་རྐྱེན་བོད་ཡུལ་བརྒྱུད་ནས་བལ་ཡུལ་དུ་འགྲོ་སྐབས་ལམ་བར་དུ་རྗེ་ཙོང་ཁ་པ་
མཇལ་འཕྲད་བྱས་པར་མ་ཟད།ཀརྨ་པའང་མཇལ་འཕྲད་བྱས་པ་ཤེས་ཐུབ། དེར་མ་ཟད་
སྤྱི་ལོ་1403 ལོར་གོང་མས་དེ་བཞིན་གཤེགས་པ་མིང་གོང་མའི་ཕོ་བྲང་དུ་གདན་ཞུར་
མངགས་པའི་ཕོ་ཉ་ཡང་ཧོའུ་རྐྱེན་ཡིན་པ་དང་། སྤྱི་ལོ་1406 ནས་1407 ལོར་ཀརྨ་པ་
དེ་བཞིན་གཤེགས་པ་རྒྱ་ཡུལ་དུ་ཆིབས་བསུ་ཞུ་མཁན་ཡང་ཁོ་ཡིན། སྤྱི་ལོ་1413 ལོར་
མིང་གོང་མས་ཀརྨ་པར་སྤྲིངས་པའི་བཀའ་ཡིག་གི་མ་དཔེའི་པར་རིས་ཤིག་<<རིག་
དངོས>> དུས་དེབ་ཏུ་བཀོད་འདུག་ཀྱང་།སྤུས་ཀ་ཞན་དྲགས་པས་ཡི་གེ་བཀླག་མི་ཐུབ།
དེར་ལྷན་ཐབས་སུ་བཀོད་པའི་རྩོམ་ཡིག་ཅིག་གི་ནང་རྒྱ་ཡིག་རྙིང་པའི་བཀའ་ཡིག་དེ་
ཉིད་རྒྱ་ཡིག་གསར་མར་བཀོད་ཡོད་པ་ལས། བོད་ཡིག་གི་མ་དཔེ་འཁོད་མེད།
གཅིག་དགུ་དྲུག་ཅུའི་ནང་དུ་རྒྱ་གཞུང་གིས་བོད་ཡུལ་གཏོར་བཅོམ་བཏང་ཡང་། གོང་
མས་ཀརྨ་པར་སྤྲིངས་པའི་བཀའ་ཡིག་དེ་གཏོར་བཅོམ་ལས་ཐར་བ་དགའ་འོས་པ་ཞིག་
རེད། གང་ཡིན་ཟེར་ན། ཝང་ཡོན་གྱིས་བརྗོད་པ་ལྟར་ན་དྲུག་ཅུའི་ཡ
མས་སུ་ཀརྨ་པའི་གདན་ས་མཚུར་ཕུ་དང༌། གོང་མས་ཙོང་ཁ་པར་སྤྲིངས་པའི་བཀའ་
ཡིག་ཉར་ཚགས་བྱ་སའི་དགའ་ལྡན་དགོན་པ་གཉིས་ཀ་ཐལ་རྡུལ་དུ་བཏང་ཡོད་པར་
བརྗོད། མིང་གོང་མས་1413 ལོར་ཀརྨ་པར་སྤྲིངས་པའི་བཀའ་ཡིག་དེ་ཆག་འཇིག་
ལས་གྲོལ་བ་ཇི་བཞིན། སྤྱི་ལོ་1413ལ་རྗེ་ཙོང་ཁ་པར་སྤྲིངས་པའི་བཀའ་ཡིག་དང་།དེ་
བཞིན་བོད་ཀྱི་རིན་ཐང་གཞལ་དུ་མེད་པའི་ཡིག་ཆ་དང་ཕྱག་དཔེ་གཞན་རྣམས་གཏོར་
བཅོམ་ལས་གྲོལ་ཡོད་པ་ང་ཚོས་རེ་བ་བྱའོ། །
མིང་གོང་མས་རྗེ་ཙོང་ཁ་པ་གོང་མའི་ཕོ་བྲང་དུ་གདན་ཞུ་བྱས་ཀྱང་། རྗེས་མགྲོན་འབོད་
ལ་དང་ལེན་མ་མཛད་པར་སྐུ་ཚབ་ཏུ་ཁོང་གི་སློབ་བུ་བྱམས་ཆེན་ཆོས་རྗེ་ཤཱཀྱ་ཡེ་ཤེས་
གོང་མའི་ཕོ་བྲང་དུ་མངགས་ཡོད་པ་ཡོངས་གྲགས་ཀྱི་གནས་ཚུལ་ཞིག་ཡིན། འོན་
ཀྱང་ཤཱཀྱ་ཡེ་ཤེས་གོང་མའི་ཕོ་བྲང་དུ་འབྱོར་བའི་གནས་ཚུལ་<<Mindai Seizo
shiryo>> ཞེས་པའི་ནང་དུ་བཀོད་པའི་མིང་ཧྲི་ལུའུ་བཀའ་ཤོག་གང་དུ་ཡང་འཁོད་
མེད། དེར་བརྟེན་སཱ་ཏོ་ཧེ་ས་ཤི་(Sato Hisashi) ཡིས་ཤཱཀྱ་ཡེ་ཤེས་གོང་མའི་ཕོ་བྲང་
དུ་འབྱོར་བའི་གནས་ཚུལ་<<མིང་ཧྲི་ལུའུ་ཟིན་ཐོ>> ལ་འཁོད་མེད་པར་འདོད།
དེ་ཡང་<<Mindai Seizo shiryo>> ཞེས་པའི་དེབ་ཐེར་དུ་ཤཱཀྱ་ཡེ་ཤེས་གོང་མའི་
ཕོ་བྲང་དུ་ཕེབས་འབྱོར་བྱུང་བ་འཁོད་མེད་ཀྱང་། གློ་བུར་དུ་ཡུན་ལོའི་ཁྲི་ལོ་བཅུ་གསུམ་
པའི་ཟླ་བ་བཞི་པ་( སྤྱི་ལོ་1415 ཟླ་བ་5 ཚེས་9 ནས་ཟླ་བ་6 ཚེས་6) ལ[ཤཱཀྱ་ཡེ་
ཤེས་གོང་མའི་ཕོ་བྲང་ན་ཡོད་པ] << Mindai Seizo shiryoº>> ཞེས་པའི་ནང་
དུ་འཁོད་ཡོད་ཅེས་ཧེ་ཐར་ཁྭ་མེས་དཔྱད་བརྗོད་བྱས་འདུག” ཧེ་ཐར་ཁྭ་མས་གླེང་བའི་
མིང་ཧྲི་ལུའི་ཟིན་ཐོ་ནི་1415 ཟླ་བ་5 ཚེས་11 ལ་བཏབ་པའི་ཟིན་ཐོ་ཡིན་ཞིང་། དེ་
ནི་ཤཱཀྱ་ཡེ་ཤེས་གོང་མའི་ཕོ་བྲང་དུ་སླེབས་ནས་དུས་ཡུན་གང་འཚམ་ཕྱིན་རྗེས་གོང་མ་
ཁྲུན་ཙོ་ཡིས་ཁོང་ལ་ཆོ་ལོ་བསྩལ་བའི་སྐོར་ཞིག་རེད།
འོན་ཀྱང་ཧ་ལས་དགོས་པ་ཞིག་ལ། རླུང་ལྟར་གྲགས་པའི་ལོ་རྒྱུས་སྨྲ་བ་ཐན་ཆན་
གྱིས་བརྩམས་པའི་མིང་གོང་མའི་ལོ་རྒྱུས་རྒྱས་པ་ (གོ་ཆུའེ) ཞེས་
པར་ང་ཚོས་བལྟ་ཙམ་བྱས་ན། ཡུན་ལོའི་ཁྲི་ལོ་བཅུ་གཉིས་པའི་ཟླ་བ་བཅུ་གཉིས་པའི་
13ཆུ་སྤྲིན་གྱི་ཉིན་ལ་ཤཱཀྱ་ཡེ་ཤེས་ཕོ་བྲང་དུ་འབྱོར་བའི་ཟིན་ཐོ་ཐུང་ཐུང་ཞིག་བཏབ་ཡོད།
དེ་ནི་སྤྱི་ལོ་1415 ཟླ་བ་2 ཚེས་3 ལ་ཁེལ་ཞིང་། དེ་ལས་ཀྱང་ཆེས་ཧ་ལས་དགོས་པ་
ཞིག་ལ། ང་ཚོས་<<མིང་ཧྲི་ལུའུ་ཟིན་ཐོ>> ལས་གོང་བཀོད་གོང་མ་ཁྲུན་ཙོ་ཡི་ལོ་
རྒྱུས་ཀྱི་ཚེས་གྲངས་དེ་ག་རང་ལ་བལྟས་ན། དེར་ཟིན་ཐོ་གཅིག་མཚུངས་ཤིག་མཇལ་རྒྱུ་
ཡོད། དེ་བས་ན་<<Mindai Seizo shiryo>> ཞེས་པའི་དཔེ་དེབ་ཕྱོགས་སྒྲིག་
བྱེད་སྐབས་ཟིན་ཐོ་འདི་ཉིད་དོ་སྣང་མ་བྱུང་བ་ཡིན་ངེས།
དེར་བརྟེན་ང་ཚོས་ཤཱཀྱ་ཡེ་ཤེས་པེ་ཅིང་གོང་མའི་ཕོ་བྲང་དུ་1415 ཟླ་བ་2ཚེས་3 ལ་
ཕེབས་འབྱོར་བྱུང་བ་ཐག་གཅོད་བྱེད་ཐུབ་པར་མ་ཟད། ཤཱཀྱ་ཡེ་ཤེས་པེ་ཅིང་དུ་ཕེབས་
དོན་ཡང་གོང་མའི་སྐུ་ཚབ་འཐུས་མི་བོད་ཡུལ་བརྒྱུད་དེ་བལ་ཡུལ་དུ་བསྐྱོད་པའི་སྣེ་
ཁྲིད་གསེར་ཡིག་པ་ཧོའུ་རྐྱེན་གྱིས་རྗེ་ཙོང་ཁ་པར་ཕུལ་བའི་མགྲོན་འབོད་བཀའ་ཤོག་
དེའི་ལན་ཡིན་པའང་ཐག་གཅོད་བྱེད་ཐུབ།

རྩོམ་ཡིག་བཞི་པ།

དུས་རབས་བཅུ་དགུ་པའི་ཡང་སྲིད་དང་གསེར་བུམ།
པཎ་ཆེན་སྐུ་ཕྲེང་བརྒྱད་པ་ངོས་འཛིན་ཇི་ལྟར་བྱས་པ།

རྗེས་ལུས་ཀྱི་རྣམ་པ་ཅན་གྱི་དེང་དུས་བོད་ཀྱི་གནད་དོན་མང་པོའི་ཁྲོད་ནས། ཡང་སྲིད་
ངོས་འཛིན་བྱེད་པའི་ལམ་ལུགས་ནི་རྗེས་ལུས་ཀྱི་རྣམ་པ་ཆེས་གསལ་ཤོས་དེ་ཡིན་ལས་
ཆེ། དེ་ནི་བླ་ཆེན་རྣམས་ངོས་འཛིན་བྱས་རྗེས་ཆོས་ཕྱོགས་ཀྱི་ཁེ་དབང་དང་། མང་མོས་
ཀྱི་ཁེ་དབང་སྤྲོད་པའི་ལམ་སྲོལ་ཞིག་རེད། དེ་ཡང་སྤྱི་ལོ་1995 ལོར་ཏཱ་ལའི་བླ་མས་
ཁྱེའུ་ཞིག་པཎ་ཆེན་སྐུ་གོང་མའི་ཡང་སྲིད་རྩོད་བྲལ་དུ་ངོས་འཛིན་བྱས་ཀྱང་། དེའི་ཁ་
གཏད་ཁོ་ནར་དམིགས་ཏེ་རྒྱ་ནག་དམར་པོའི་གཞུང་(རྒྱ་གཞུང་ནི་ཆོས་ལ་མོས་གུས་
ཡོད་རབས་སྲིད་མཐའ་ཙམ་ཡིན) གིས་བྱིས་པ་གཞན་ཞིག་པཎ་ཆེན་རིན་པོ་ཆེའི་ཡང་
སྲིད་དུ་ངོས་འཛིན་བྱས་སྟབས།དེ་ནས་བཟུང་སྤྲུལ་སྐུའི་ཡང་སྲིད་ངོས་འཛིན་བྱེད་པའི་
ལམ་ལུགས་འདི་ནི་རྩོད་གཞི་ཆེ་བའི་གནད་དོན་ཞིག་དང་། རྒྱ་བོད་ཕན་ཚུན་བར་དུ་
འགལ་ཟླ་དང་འཁོན་འཛིན་སློང་བའི་རྒྱུ་རུ་གྱུར་ཡོད།
རྒྱ་གཞུང་གིས་ཏཱ་ལའི་བླ་མས་ཐུགས་ཐག་བཅད་པའི་པཎ་ཆེན་རིན་པོ་ཆེའི་ཡང་སྲིད་
དེ་རྩིས་མེད་བཏང་བའི་རྒྱུ་མཚན་ནི། བླ་སྤྲུལ་རྣམས་ཀྱི་ཡང་སྲིད་ངོས་འཛིན་བྱེད་པའི་
སྲོལ་རྒྱུན་ལམ་ལུགས་ལ་ཏཱ་ལའི་བླ་མས་བརྩི་འཇོག་མ་བྱས་པས་ཡིན་ཞེས་རྒྱ་ནག་གིས་
བརྗོད། འོན་ཀྱང་རྒྱུ་མཚན་གཙོ་བོ་ནི་རྒྱ་གཞུང་རང་ཉིད་ཀྱི་དགོས་དབང་དང་བསྟུན་
ནས་སངས་རྒྱས་ཆོས་ལུགས་ཀྱི་སྒྲོམ་གཞི་དང་ཆོ་ག་ལ་སོགས་པར་སྟངས་འཛིན་བྱ་
ཆེད་ཡིན་པ་སྨོས་ཅི་དགོས། དེར་བརྟེན། ཐད་ཀར་རྒྱ་ནག་མི་དམངས་སྤྱི་མཐུན་རྒྱལ་
ཁབ་ཀྱི་སྟངས་འཛིན་འོག་ན་མེད་པའི་ཏཱ་ལའི་བླ་མར[ཡང་སྲིད་ངོས་འཛིན་གྱི]ལས་
དོན་ལ་ཐེ་ཇུས་བྱ་རུ་འཇུག་རྒྱུ་ནི་རྒྱ་ནག་གིས་ཁས་ལེན་བྱ་ཐབས་མེད་པ་ཞིག་ཡིན།
རྒྱ་ནག་གིས་བོད་བརྒྱུད་ནང་བསྟན་གྱི་ཆོ་ག་མི་ཉུང་བ་ཞིག་ཆབ་སྲིད་ཀྱི་ངོ་བོ་རུ་
བསྒྱུར་ནས་ལོ་རབས་དུ་མ་འདས་ཟིན་ལ། [རྒྱ་གཞུང་ནས]གཏན་འབེབས་དང་ངོས་
ལེན་ཡོད་པ་དཔེར་ན་སངས་རྒྱས་ཆོས་ལུགས་དང་རྒྱལ་ཞེན་རིང་ལུགས་བར་དམ་
ཚིག[བརྟན་པོ]ཡོད་ཅེས་པ་ལྟ་བུའི་ཧམ་བཤད་ནི། སྐབས་རེ་བསྒྲགས་གཏམ་བརྒྱུད་ནས་
གསལ་པོར་དྲིལ་བསྒྲགས་བྱེད་ཀྱིན་གདའ
དེ་ལས་ཀྱང་གནད་འགག་ཆེ་བ་ཞིག་ལ། རྒྱ་གཞུང་གིས་དུས་རབས་18 པའི་མཇུག་ཏུ་
ཆིང་གོང་མས་བོད་པའི་སྤྲུལ་སྐུའི་ཡང་སྲིད་རྣམས་གསེར་བུམ་དཀྲུགས་ཏེ་ངོས་འཛིན་
བྱེད་པའི་ལམ་ལུགས་གསར་འཛུགས་བྱས་པ་དེ་ལག་བསྟར་བྱ་དགོས་ཞེས་བརྗོད།
དེར་བརྟེན། ཏཱ་ལའི་བླ་མས་གསེར་བུམ་དཀྲུགས་པའི་འབྲས་བུ་ལ་མ་བསྒུགས་པར་རང་
ངོས་ནས་བཀྲ་ཤིས་ལྷུན་པོའི་སྐུ་ཚབ་ལ་གྲོས་བསྡུར་དང་། རང་ཉིད་ཀྱི་ཐུགས་བརྟག་
གཞིར་བཟུང་ཐོག[ཆིང་གོང་མའི]སྲོལ་རྒྱུན་ལམ་ལུགས་ལ་སྣང་ཆུང་བྱས་ཏེ་པཎ་ཆེན་
རིན་པོ་ཆེའི་ཡང་སྲིད་ངོས་འཛིན་བྱས་སོ་ཞེས་རྒྱ་གཞུང་གིས་སྐྱོན་བརྗོད་དྲག་པོ་བྱས་
ཡོད། དཔྱད་རྩོམ་ཐུང་ངུ་འདིར་སྐབས་དོན་གྱི་ཟུར་ངོས་ཐམས་ཅད་གླེང་མི་ཚར་ཡང་།
དུས་རབས་བཅུ་དགུ་པའི་ཡང་སྲིད་དང་གསེར་བུམ།པཎ་ཆེན་སྐུ་ཕྲེང་བརྒྱད་པ་ངོས་འཛིན་ཇི་ལྟར་བྱས་པ། | 59
བོད་ཀྱི་ལོ་རྒྱུས་ཡིག་ཆའི་ཁྲོད་འདི་དང་འབྲེལ་བའི་གནད་དོན་རེ་འགའི་སྐོར་ཡོད་པས་
དེ་དག་ལ་དཔྱད་པར་བྱའོ། །
བོད་ཀྱི་སྤྲུལ་སྐུ་རྣམས་གསེར་བུམ་དཀྲུགས་ཏེ་ངོས་འཛིན་བྱེད་པའི་ལམ་སྲོལ་དེ་ཇི་
ལྟར་བྱུང་ཚུལ་ཅུང་ཡོངས་གྲགས་ཡིན་ཏེ། དེ་ནི་ཆིང་གོང་མས་བལ་ཡུལ་དུ་གོར་དམག་
དང་གཡུལ་བཤམས་རྗེས། རྒྱ་ནག་ཆིང་གོང་མས་བལ་པོའི་རྒྱལ་ས་ཀ་ཐ་མན་གྲུ་བར་
དུ་འགྲོ་གྲོན་དང་དཀའ་ཚེགས་ཆེ་བའི་གཡུལ་འགྱེད་མི་བྱ་ཀ་མེད་བྱུང་བའི་རྒྱུ་རྐྱེན་
འཚོལ་ཆེད་དང་། བོད་ཀྱི་སྲིད་དོན་ལ་ཕྱོགས་གང་ཐད་ནས་བསྐྱར་ཞིབ་བྱ་དགོས་པའི་
བཀའ་ཕེབས་རྗེས། གསེར་བུམ་དཀྲུག་པའི་ལམ་ལུགས་འདི་བྱུང་བ་ཡིན། གོང་མ་ཆན་
ལུང་(1771-1799 ཁྲི་ལོ་1736-1799) བོད་གཞུང་གྲལ་རིམ་གོང་མའི་སྲིད་དོན་
གནས་བབ་ལ་ཞེན་པ་གཏིང་ནས་ལོག་པ་དང་། བླ་སྤྲུལ་ངོས་འཛིན་དང་མི་སྐྱ་དཔོན་
རིགས་བསྐོ་བཞག་གི་ཐད་ལ་ཕྱོགས་ཞེན་འཐེན་འཁྱེར་ཡོད་པའི་ལྟ་ཚུལ་བྱུང་སྟབས། སྤྱི་
ལོ་1793 ལོར་གོང་མས་“གོང་མའི་བཀའ་འབྲེལ་ལུགས་སྲོལ་གསར་འཛུགས་ཀྱི་དོན་ཚན་
ཉེར་དགུ་” བྱ་བ་ཡོངས་ཁྱབ་གསལ་བསྒྲགས་བྱས།
ཆིང་རྒྱལ་རབས་སྐབས་ཀྱི་ལོ་རྒྱུས་ཡིག་ཆ་དཔེར་ན་(དབུས་
གཙང་སྤྱིའི་ལོ་རྒྱུས) ཞེས་པ་ལ་སོགས་པའི་ནང་དུ་དོན་ཚན་ཉེར་དགུ་ལས་དོན་ཚན་
འགའ་ཞིག་གི་སྐོར་གླེང་ཡོད་ཀྱང་། དོན་ཚན་ཉེར་དགུ་ཆ་ཚང་བ་རྒྱ་ཡིག་ཏུ་འཁོད་
པའི་ཡིག་ཆ་གཅིག་ཀྱང་མེད། སྤྱི་ལོ་2002 དང་2004ལོར་ལེའུ་ཙོ་ཀེ་
དང་། ལིས་ཡུང་ཁྲང་ལིས་ཕུང་ཉན་གསུམ་གྱིས་
( ཀྲུང་གོའི་བོད་རིག་པ) ཞེས་པའི་ནང་དཔྱད་རྩོམ་རབས་དང་རིམ་པ་
བཀོད་ནས་དོན་ཚན་ཉེར་དགུ་དག་ལ་ད་བར་དཔྱད་པ་རྒྱས་ཤོས་བྱས་ཡོད་སྙམ། ཁོང་
གསུམ་གྱིས་བཤད་པ་ལྟར་ན། སྤྱི་ལོ་1950 ལོའི་རྗེས་སུ་རྒྱ་ཡིག་གི་དེབ་ཐེར་ཁག་ཏུ་
ལུང་འདྲེན་བྱས་པའི་དོན་ཚན་ཉེར་དགུའི་སྐོར་གང་འཁོད་པ་དེ་དག་བོད་ཡིག་གི་མ་
དཔེ་གཉིས་ལས་རྒྱ་འགྱུར་བྱས་པ་ཤ་སྟག་རེད་ཅེས་བརྗོད། དེ་བཞིན་མན་ཇུའི་དམག་
སྤྱི་ཧྥུ་ཁང་ཨན་དང་། མིང་རྒྱལ་སྲིད་ལས་ཁུངས་ཀྱི་དྲུང་ཆེ་ཧེ་ཧྲན་
ལ་སོགས་པས་བོད་ཀྱི་སྲིད་དོན་བསྐྱར་ཞིབ་དང་འབྲེལ་བའི་དྲན་ཐོ་བྲིས་ཡོད་
ཀྱང་། “གོང་མའི་བཀའ་འབྲེལ་ལུགས་སྲོལ་གསར་འཛུགས་ཀྱི་དོན་ཚན་ཉེར་དགུའི་” མ་དཔེ་
ནི་བོད་ཡིག་ཏུ་བྲིས་པ་དེ་གཉིས་ལས་མེད། དེ་གཉིས་ལས་གཅིག་ནི་<<བོད་ཀྱི་ལོ་རྒྱུས་
ཡིག་ཚགས་གཅེས་བསྡུས>> ཞེས་པར་མཇལ་རྒྱུ་ཡོད།
དོན་ཚན་ཉེར་དགུའི་ནང་དུ་ཡང་སྲིད་ངོས་འཛིན་དང་མི་སྐྱ་དཔོན་རིགས་བསྐོ་བཞག
དམག་དོན་དང་དཔྱ་ཁྲལ་བསྡུ་ལེན་སོགས་གནད་དོན་མང་པོ་འཁོད་ཡོད་པ་དང་།
དོན་ཚན་ཉེར་དགུ་ཐོག་མར་གཏན་འབེབས་བྱེད་སྐབས་པེ་ཅིང་དུ་བོད་ཀྱི་བཀའ་བློན་
ཞིག་ལ[རྡོ་རིང་བསྟན་འཛིན་དཔལ་འབྱོར]གོར་དམག་བྱུང་བའི་རྒྱུ་རྐྱེན་སློང་མཁན་
བོད་པའི་བཀའ་བློན་རྣམས་ཡིན་མིན་ཐད་དོགས་ཡོད་འདྲི་རྩད་བྱེད་བཞིན་ཡོད།
གནད་དོན་འདིའི་ཐད་དང་། སྤྱིའི་ཆ་ནས་སྐབས་དེའི་བོད་ཀྱི་དཔོན་རིགས་རྣམས་
འཇོན་ཐང་མེད་པ་དང་། བོད་ཀྱི་དཔོན་རིགས་བར་ལྐོག་རྔན་སྤྲོད་ལེན་སོགས་ཀྱི་ཐད་
གོང་མ་ཆན་ལུང་གིས་རྟོག་ཞིབ་གནང་བའི་སྐོར་ལ་ཕྲན་གྱིས་དཔྱད་རྩོམ་གཞན་ཞིག་
ཀྱང་བྲིས་ཡོད།
དོན་ཚན་ཉེར་དགུའི་ནང་གསལ་བའི་བླ་སྤྲུལ་ཡང་སྲིད་ངོས་འཛིན་ཐད་ཀྱི་སྒྲིག་ཁྲིམས་
ནི་ཧ་ཅང་གསལ་པོ་ཡིན་ཏེ། བོད་ཀྱི་སྲུང་མ་བཞིས་“ཁུངས་སྐྱེལ་ར་སྤྲོད་མཛད་རྗེས།
ཡང་སྲིད་དུ་འོས་པའི་ཁྱེའུའི་མཚན་རྣམས་བྱང་བུར་བྲིས་ཏེ་གསེར་བུམ་ནང་དུ་
འཇོག་དགོས། བོད་ཀྱི་སྲུང་མ་བཞི་ཀ་ཡང་སྲིད་གཅིག་ལ་ཞལ་མཐུན་ཡང་དེའི་མཚན་
བྱང་དང་མཉམ་དུ་མཚན་སོགས་ཅི་ཡང་བྲིས་མེད་པའི་བྱང་བུ་སྟོང་པ་ཞིག་ཀྱང་གསེར་
བུམ་ནང་དུ་འཇོག་དགོས། གལ་ཏེ་བྱང་བུ་སྟོང་པ་དེ་དཀྲུག་ཐོན་བྱུང་ཚེ་ལྷ་བླའི་རྟགས་
མཚན་ལ་མ་ལྟོས་པར་སྲུང་མ་བཞིས་ཐུགས་ཐག་ཆོད་པའི་ཡང་སྲིད་དེ་རྩིས་མེད་དུ་
འགྲོ། དེ་ཡང་དགེ་ལུགས་པའི་བླ་ཆེན་རྣམས་ཀྱི་ཡང་སྲིད་གསེར་བུམ་གྱི་ལམ་ནས་ངོས་
འཛིན་བྱས་ཚེ། བྱང་བུའི་ངོས་སུ་བོད་མན་རྒྱ་གསུམ་གྱི་ཡི་གེ་འབྲི་སྲོལ་ཡོད།”
ཁ་ཅིག་གི་འདོད་ཚུལ་ལྟར་ན། གསེར་བུམ་དཀྲུག་པའི་ལམ་སྲོལ་རྒྱུན་དུ་ལག་བསྟར་
བྱས་མེད་པ་དང་། སྐབས་རེ་ལག་བསྟར་བྱས་ཡོད་ཀྱང་དེ་ནི་ཕྱི་ཚུལ་ཙམ་ཡིན་པར་
བརྗོད།” དུས་རབས་19 པའི་དཀྱིལ་ནས་ཆིང་གོང་མའི་དབང་ཐང་ཤུགས་ཆེར་ཉམས་
དམས་སུ་གྱུར་ཡོད་ཀྱང་བོད་ཀྱི་སྲིད་དོན་ལ་སྟངས་འཛིན་བྱས་ཡོད་པ་མ་ཟད། དུས་
རབས་དེའི་ནང་དུ་བོད་ཀྱི་བླ་སྤྲུལ་རྣམས་ངོས་འཛིན་བྱེད་སྐབས་གསེར་བུམ་དཀྲུགས་
ནས་ངོས་འཛིན་བྱས་ཡོད་དོ། ། དེས་མི་ཚད་སྤྱི་ལོ་1814 དང་1815 ལོའི་ཡས་མས་
སུ་བོད་སྡོད་ཨམ་བན་རྣམས་ལ<<བོད་དང་། བར་ཁམས། རྒྱ་སོག་བཅས་ཀྱི་བླ་སྤྲུལ་
རྣམས་ཀྱི་སྐྱེ་ཕྲེང་དེབ་གཞུང>> ཞེས་པ་ཡང་སྲིད་བླ་སྤྲུལ་རྣམས་ཀྱི་མཚན་བྱང་འཁོད་
པའི་ཐོ་གཞུང་ཞིག་ཀྱང་མཆིས།” ཐོ་གཞུང་དེར་ཆོས་བརྒྱུད་མི་འདྲ་བའི་ཡང་སྲིད་
བླ་སྤྲུལ་རྣམས་ཀྱི་མཚན་འཁོད་ཡོད་པ་དང་། སྐབས་དེའི་ཡས་མས་སུ་གསར་དུ་ངོས་
འཛིན་བྱས་པའི་བླ་སྤྲུལ་རྣམས་གསེར་བུམ་དཀྲུགས་ཏེ་ཐུགས་ཐག་བཅད་མིན་ཟུར་
མཆན་ཡང་བཏབ་ཡོད། དེ་བཞིན་1793 ལོར་གོང་མ་ཆན་ལུང་གིས་གཏན་འབེབས་
བྱས་པའི་སྒྲིགས་ཁྲིམས་འོག་སྐབས་དེར་ལོ་ན་གཞོན་པའི་ཡང་སྲིད་རྣམས་ཀྱང་གསེར་
བུམ་དཀྲུགས་ཏེ་དངོས་སུ་ངོས་འཛིན་བྱས་ཡོད་ལ།དེའི་གྲས་སུ་བླ་སྤྲུལ་གལ་ཆེན་དུ་མ་
ཚུད་ཡོད་པ་དཔེར་ན་རྒྱལ་དབང་ཀརྨ་པ་ལྟ་བུ་ཡིན།
དེ་ཡང་ཏཱ་ལའི་བླ་མ་སྐུ་ཕྲེང་རིམ་བྱོན་གྱི་ཡང་སྲིད་ངོས་འཛིན་བྱེད་སྐབས་གསེར་བུམ་
དཀྲུག་འདོན་བྱས་མིན་ཐད། རྒྱལ་དབང་སྐུ་ཕྲེང་དགུ་པ་ནས་བཅུ་གསུམ་པའི་བར་གྱི་
སྐུ་ཕྲེང་རིམ་བྱོན་གྱི་རྣམ་ཐར་ནང་དུ། གོང་མས་བཀའ་ཁྱབ་གནང་བའི་གསེར་བུམ་
དཀྲུག་པའི་ལམ་སྲོལ་ལ་བརྩི་འཇོག་བྱ་དགོས་ཚུལ་གསུངས་པ་མཐོང་རྒྱུ་ཡོད། དེ་ནི་
དུས་རབས་19པའི་སྐབས་སུ་བོད་ལ་ཆིང་གོང་མའི་དབང་ཤུགས་ཇི་ཙམ་ཡོད་མེད་ཀྱི་
མཚོན་རྟགས་ཤིག་རེད་སྙམ། གཤམ་དུ་གསལ་བ་ལྟར་སྐབས་དེའི་ཏཱ་ལའི་བླ་མའི་ཡང་
སྲིད་ཕལ་མོ་ཆེ་གསེར་བུམ་དཀྲུགས་ཏེ་ངོས་འཛིན་བྱས་པ་ཤ་སྟག་ཡིན། དེ་བཞིན་པཎ་
ཆེན་རིམ་བྱོན་གྱི་ཡང་སྲིད་ཐད་ལ་བལྟས་ན། སྐུ་ཕྲེང་བརྒྱད་པ་བསྟན་པའི་དབང་ཕྱུག
(1855-1882) གསེར་བུམ་དཀྲུགས་ཏེ་ངོས་འཛིན་བྱས་པའི་པཎ་ཆེན་སྐུ་ཕྲེང་ཐོག་
མ་དེ་ཡིན་པའི་དཔང་རྟགས་ཀྱང་གསལ་པོ་ཡོད། སྤྱི་ལོ་1995 ལོར་དེང་སྐབས་འཚོ་
ཞིང་བཞུགས་པའི་པཎ་ཆེན་རིན་པོ་ངོས་འཛིན་གནང་ནས་ཡང་སྲིད་ངོས་འཛིན་ཐད་
ཀྱི་རྩོད་གཞི་འདི་བྱུང་ཡོད་སྟབས། པཎ་ཆེན་སྐུ་ཕྲེང་རིམ་བྱོན་གྱི་ཡང་སྲིད་ཅིག་ངོས་
འཛིན་བྱེད་སྐབས།གསེར་བུམ་དཀྲུག་འདོན་གྱི་ལམ་སྲོལ་ཐོག་མར་ལག་བསྟར་ཇི་ལྟར་
བྱས་པའི་ལོ་རྒྱུས་རྒྱབ་ལྗོངས་ལ་ཞིབ་ལྟ་བྱས་ན་ཤིན་ཏུ་འོས་སོ་སེམས། ལར་འོས་མིན་ལ
མ་ལྟོས་པར། པཎ་ཆེན་སྐུ་ཕྲེང་བརྒྱད་པ་བསྟན་པའི་དབང་ཕྱུག་ཇི་ལྟར་ངོས་འཛིན་
གནང་བའི་ལོ་རྒྱུས་ནི་གལ་འགངས་ཆེ་སྟེ། རྒྱུ་མཚན་ནི། གསེར་བུམ་དཀྲུག་འདོན་གྱི་
བྱ་བཞག་ལ་མཉམ་ཞུགས་བྱེད་མཁན་བོད་ཀྱི་སེར་མོ་བ་རྣམས་ཀྱིས་ལམ་ལུགས་དེར་
བཟུང་བའི་ལྟ་ཚུལ་གང་ཡོད་པ་ང་ཚོ་ལ་བརྗོད་པས་སོ། །
གསེར་བུམ་དཀྲུག་འདོན་གྱི་ལམ་ལུགས་ནི། བོད་ཀྱི་དཔོན་རིགས་བར་ལྐོག་ཟ་རུལ་
སུངས་ཆེ་བའི་སྲིད་དོན་དཀའ་ངལ་དེ་སེལ་བའི་སྲིད་ཇུས་དུ་མའི་ཁྲོད་ཀྱི་གཅིག་ཏུ་ད་
བར་ངོས་འཛིན་བྱས་ཡོད་ཀྱང་། པཎ་ཆེན་སྐུ་ཕྲེང་བརྒྱད་པའི་ཡང་སྲིད་ངོས་འཛིན་
བྱེད་སྐབས། གསེར་བུམ་དཀྲུག་འདོན་བྱས་པའི་གནད་དོན་བྱེ་བྲག་པ་འདིར་ཞིབ་ལྟ་
བྱས་ན། ཕྲ་རགས་ཀྱི་གནད་དོན་མང་པོ་མཐོང་རྒྱུ་ཡོད་པས་དེ་སྔའི་ལྟ་ཚུལ་དེ་ལ་གལ་
གནད་ཆེ་བའི་རྣམ་པ་གསར་པ་ཞིག་བསྐྲུན་ཐུབ། སྤྱིར་ན་དེ་སྔོན་གྱི་ལྟ་ཚུལ་དེ་དངོས་
ཡོད་གནས་དོན་གྱི་ཟུར་ཞིག་ཡིན་རུང་། དེ་ལས་ལྷག་པའི་གནད་དོན་གཞན་ཞིག་
ཡོད་དེ། དེ་ནི[བོད་མི་སེར་མོ་བ་ཚོས]དད་མོས་ཀྱི་སྒོ་ནས་ཆིང་གོང་མ་ཆན་ལུང་ལ་
ཆོས་ཕྱོགས་ཀྱི་ངོས་འཛིན་ཇི་ལྟར་བྱས་མིན་དང་འབྲེལ་བ་ཡོད། གནད་འདིར་དཔྱད་
ཞིབ་བྱེད་པར་ང་ཚོས་པཎ་ཆེན་སྐུ་ཕྲེང་བརྒྱད་པའི་རྣམ་ཐར་དུ་སྤྱི་ལོ་1853 ལོར་པཎ་
ཆེན་སྐུ་ཕྲེང་བདུན་པ་དགོངས་པ་རྫོགས་རྗེས། དེའི་ཡང་སྲིད་རྩད་གཅོད་བྱུང་ཚུལ་རྒྱས་
པ་ཞིག་བཀྲ་ཤིས་ལྷུན་པོའི་དཔོན་རིགས་ཤིག་གིས་ལྷ་སྡོད་ཨམ་བན་གྱི་སྤྱན་སྔར་ཕུལ་
བའི་གཞུང་ཡིག་ཅིག་ཏུ་གསལ་བས་དེར་དཔྱད་པས་ཆོག གཞུང་ཡིག་དེ་རྣམ་ཐར་དུ་
དྲངས་འདུག་པ་འདི་ལྟ་སྟེ།
དེ་ལྟར་དབྱིངས་ས་ནོ་མིན་ཧན་སྐུ་ངོ་སོགས་ཕེབས་ནས་རྩད་གཅོད་གནང་བའི་བྲུལ་ཚང༌། རི་
སྦུག རྩེད་གདོང་བཅས་སུ་ཡོད་པའི་སྲས་གསུམ་དང༌། རྒྱལ་ཚབ་རྭ་སྒྲེང་རྡོ་རྗེ་འཆང་ཆེན་པོ།
གསོལ་ཆེ་ལས་ཆ་རྗེ་དྲུང་མགོན་པོ་བཅས་ནས་ཐུགས་ཞིབ་སྐྱངས་པས་དབུས་ཁུལ་ཚག་གུར་
ཞག་པ་དང༌། དངོས་གྲུབ་སྡིངས་གཉིས་ཀྱི་སྲས་བཅས་ཀྱི་ཁོངས་ནས་ཀྱང་གོང་དུ་བརྗོད་པ་ལྟར་
བྲུལ་སྲས་དང༌། གུར་ཞག་པའི་སྲས་གཉིས་སྔ་ཕྱི་ཀུན་ཏུ་ངོ་མཚར་ཆེ་ཞིང༌། དེས་ན་༸གོང་མ་
ཆེན་པོར་ཡང་དེ་གཉིས་སྙན་སྒྲོན་ཐོག་ངོས་འཛིན་མཛད་བཞེད་བསྐྱངས་ཏེ། དེ་ཡང་མེ་འབྲུག་
ལོ[1856-1857] ནང་དུ་མཛད་བཞེད་ལ་སྔོན་ཚུད་ཐུགས་གྲ་ལེགས་འགྲིག་ཡོང་ཆེད་བཅས་
ལ་༧དབྱིངས་ས་མཆོག་ནས་བཀའ་འབྲེལ་གྱིས་རྩེ་ཕྱག་མཁན་པོ་དཀའ་ཆེན་ཆོས་མཛད་ལགས།
གུང་བཤད་སྒྲ་བ་ཤེལ་དཀར་དུ་བཞུགས་ཡོད་པའི་སར་ཝང་ཞུའི་འཆར་ཟིན་དང་བཅས་
གང་ཅིའི་བཀའ་སློབ་ཞུ་བར་ཆེད་ཕེབས་བཞིན་མིའི་དབང་ཕྱུག་གུང་བཤད་སྒྲ་མཆོག་ནས་
ཀྱང༌། ལམ་གསུང༌། བཞུགས་ཡུལ་སོགས་རྒྱ་བོད་གང་ཅིའི་བྱེད་ཕྱོགས་སྐོར་ལ་ནང་མའི་བཀའ་
སློབ་གཞན་དྲིང་མ་མཆིས་པ་སྩལ་བ་རྣམས་དབྱིངས་ས་མཆོག་གི་སྙན་དུ་ཞིབ་ལྷོངས་ཞུ་གནང་
མཛད་དེ། སླར་ཡང་གསོལ་དཔོན་ཆེན་པོ་དཔལ་ལྡན་ཤེས་རབ་ལགས་དང་མཉམ་སྦྲེལ་དུ་ལྷ་ལྡན་
ཕྱོགས་སུ་ཆིབས་བསྐྱོད་ཐོག་ཨམ་བན་ཆེན་པོ་བརྒྱུད་གོང་མ་ཆེན་པོའི་གསེར་སྙན་སྒྲོན་རྒྱུའི་སྐོར་
ལ་ཕེབས་དགོས་བྱུང་བ་ལྟར། མེ་འབྲུག་ཟླ་བ་དྲུག་པའི་ཚེས་ཉེར་གཉིས་ཉིན་[སྤྱི་ལོ་1856 ཟླ་
བ་7 ཚེས་24ལ ] ནས་བཟུངས་ལྷ་བསྐྱོད་ཐོག་བཀས་མངགས་བོད་བཞུགས་བློན་ཆེན་ཨམ་བན་
ལྷན་རྒྱས་ལ། ཝང་ཞུ་ཕུལ་བའི་ཚིག་གཞིར། བཀྲས་ལྷུན་ཟེ་ལེ་སྤེན་ནོ་མིན་ཧན་རྣམ་
རྒྱལ་ཆོས་འཕེལ་ནས་ཞུ་བ། ༧པཎ་ཆེན་ཨེར་ཏེ་ནི་དེ་ཉིད་ཀྱི་མཆོག་སྤྲུལ་སྐོར། གནམ་གྱི་ལྷ་འཇམ་
དབྱངས་༸གོང་མ་བདག་པོ་ཆེན་པོ་ནས་གསེར་གྱི་བཀའ་བཟང་སྤྱི་བོར་ཕེབས་པ་དང་། ༧པཎ་
ཆེན་ཨེར་ཏེ་ནི་དེ་ཉིད་ནས་བཀའ་སློབ་གནང་བ་སྙིང་ལ་བཅངས་ཏེ་ཆོས་སྤྱོད་སྐུ་རིམ་ལ་འབད་
ཞུས་ཟིན་པའི་ཐོག་ནས། ཡུལ་ཕྱོགས་ཚང་མར་ཁྱེའུ་ངོ་མཚར་ཆེ་བ་ཇི་ཡོད་ཞིབ་འཇུག་བྱེད་མི་
ཁག་བགོས་ཀྱིས་བཏང་བ་རྣམས་ནས་ཞེས་སོགས་བྲུལ་ཚང་གི་སྲས་དང་ཚག་གུར་ཞག་པའི་སྲས་
གཉིས་ཀྱི་ཡབ་ཡུམ་འཁྲུངས་ཚེས་འཁྲུངས་ལྟས་སོགས་འཁོད་རྗེས། དེ་དག་གི་གནས་ཚུལ་ཞིབ་
གསལ་ཐོག་ཁྱེའུ་འདི་གཉིས་ཀྱི་ཁོངས་སུ་སྐྱབས་མགོན་པཎ་ཆེན་ཨེར་ཏེ་ནིའི་སྤྲུལ་སྐུ་འཁྲུལ་མེད་
ཕེབས་ཡོད་མེད་ྋསྐྱབས་མགོན་ཏཱ་ལའི་བླ་མ་རིན་པོ་ཆེར་ཐུགས་བརྟག་ཞུས་པར་ཤིང་ཡོས་ཟླ་
བ་བཅུ་གཉིས་པའི་ཚེས་བཅུ་གསུམ་ཉིན་[སྤྱི་ལོ་1856 ཟླ་བ་1 ཚེས་19ལ ] བཀའ་ལན་
ཕྱིར་ཕེབས་ལ་བརྟག་པ་ནན་ཏན་བགྱིས་པར་གོང་གསལ་གཉིས་ཀྱི་ཁོངས་པཎ་ཆེན་ཐམས་ཅད་
མཁྱེན་པའི་མཆོག་སྤྲུལ་ཡོད་ངོ་ཆེ་བས་༸གོང་མ་བདག་པོ་ཆེན་པོར་གསེར་སྙན་སྒྲོན་ཐུས་ཕེབས་
ཤིང་ཞེས་སོགས་དང༌། ཡང་དེ་རྗེས་ཞིབ་ན་པཎ་ཆེན་ཨེར་ཏེ་ནི་སྐུ་ཕྲེང་དྲུག་པ་བློ་བཟང་དཔལ་
ལྡན་ཡེ་ཤེས་གནམ་སྐྱོང་བདག་པོ་ཆེན་པོའི་གསེར་ཞལ་མཇལ་བར་ཕེབས་ཐོག་ནས་གསེར་གྱི་
རྒྱལ་ཁབ་ཆེན་པོར་ཞིང་དུ་གཤེགས་པའི་༸མཆོག་གི་སྤྲུལ་སྐུ་བདུན་པ་བློ་བཟང་དཔལ་ལྡན་བསྟན་
པའི་ཉི་མ་ཕྱོགས་ལས་རྣམ་རྒྱལ་དཔལ་བཟང་པོ་དེ་ཉིད་འཁྲུངས་ཏེ་དོགས་གནས་དང་རྟིང་དང་
བཅས་བཀས་མངགས་བློན་ཆེན་བརྒྱུད་གསེར་སྙན་རིན་པོ་ཆེ་སྒྲོན་བར་གནམ་སྐྱོང་དགུང་ལོ་ཞེ་
བདུན་པའི་ཟླ་བ་བཅུ་གཉིས་པའི་ཚེས་ཉི་ཤུ་[སྤྱི་ལོ་1783 ཟླ་བ་1 ཚེས་22 ལ16] ལ་བཀའ་
ཡིག་ཕྱིར་ཕེབས་སུ། པི་ཅིན་ངེ་ཅན་གྱི་པཎ་ཆེན་ཨེར་ཏེ་ནིའི་སྤྲུལ་སྐུར་འཁྲུལ་བྲལ་ངེས་པར་ཐག་
གཅོད་རྒྱུའི་སྐོར་ཞུ་ཤོག་ཕུལ་བ་ངས་ཁ་ཕྱེ་ནས་བལྟས་མ་ཐག་སྟག་ལོ་འདིའི་ཟླ་བ་བཞི་པའི་ཚེས་
བརྒྱད་ལ་[སྤྱི་ལོ་1782 ཟླ་བ་5 ཚེས་20 ལ∶7] གཙང་ཁོངས་བ་སྣམ་སྐྱིད་གཤོང་གི་སར་ཕ་
སྡེ་པ་དཔལ་ལྡན་དོན་གྲུབ་དང༌། མ་འཆི་མེད་རྒྱལ་མོ་གཉིས་ལ་བུ་གཅིག་སྐྱེས་ཞེས་པ་མཐོང་མ་
ཐག་ངེད་ཀྱི་དགོངས་པར་སྤྲུལ་སྐུ་ཡིན་འདུག་སྙམ་དུ་ངེས་བྱུང་ཞེས་པའི་གསེར་གྱི་བཀའ་བཟང་
པོ་ཕེབས་ནས་ཡེ་ཤེས་ཀྱི་གཟིགས་པ་ཆེན་པོས་དཔྱད་དེ་འཕྲལ་དུ་གསེར་ཁྲིར་མངའ་གསོལ་མཛད་
པ་དེབ་གསལ་ལ་པཎ་ཆེན་ཨེར་ཏེ་ནི་དེ་ཉིད་སྐུ་ཚེ་རིང་ཞིང་ཞེས་སོགས་སྐུ་ཚེ་རིང་བ་དང་མཛད་
འཕྲིན་རྒྱས་པ་སོགས་དང༌། ཡང་དེ་རྗེས་པཎ་ཆེན་ཨེར་ཏེ་ནི་དེ་ཉིད་གཞན་དོན་དུ་ཕེབས་སྐབས་
ཕྲན་སྐུ་བཅར་ཞབས་ཞུ་བ་རྣམས་ནས་མཆོག་གི་སྤྲུལ་པའི་སྐུ་ངེས་རྙེད་ཡོང་བའི་གསོལ་བ་བཏབ་
པར། བཀའི་ཕྱིར་ཕེབས་སུ་ངོས་ཀྱི་སྐྱེ་བར་དོགས་པའི་ཁྱེའུ་ངོ་མཚར་ཆེ་བ་བྱུང་ན་དངོས་གནས་
ཞིབ་གསལ་༸ གོང་མ་བདག་པོ་ཆེན་པོའི་གསེར་སྙན་དུ་སྒྲོན་ཚེ་གནམ་གྱི་ལྷ་ཡབ་རྗེ་ཆན་ལུང་ཆེན་
པོས་ངོས་རང་ངོས་འཛིན་ཐག་གཅོད་ཀྱི་བཀའ་ཕེབས་པ་ལྟར་དོགས་གནས་སྐྱེ་སྲིད་དེའང་༸གོང་
མ་བདག་པོ་ཆེན་པོ་ནས་རྣམ་མཁྱེན་ཡེ་ཤེས་ཀྱིས་དཔྱད་དོ་ངོས་འཛིན་ཐུགས་རྗེ་ཆེ་བ་ཞིག་
གསོལ་བ་བཏབ་སྟེ་གསེར་གྱི་བཀའ་ཇི་ལྟར་ཕེབས་པ་དེ་བཞིན་སྐྱེ་བར་ངོས་བཟུང་ཐག་བཅད་
བྱས་ན་དོན་ཐམས་ཅད་འགྲུབ་ཡོང་ཞེས་ཕེབས་བྱུང་ལགས་ན་ཞེས་སོགས་རྗེའི་སྐྱེ་སྲིད་འདི་སྐོར་
སྔར་སྲོལ་བཟང་པོ་དང་མཐུན་པར་པཎ་ཆེན་ཨེར་ཏེ་ནི་དེ་ཉིད་ནས་བཀའ་སློབ་ཕེབས་པ་བཞིན་
གོང་མ་ཆེན་པོ་ནས་རྣམ་མཁྱེན་ཡེ་ཤེས་ཀྱིས་དཔྱད་དེ་གསེར་གྱི་བཀའ་བཟང་ཐོབ་པ་ཞིག་གུས་
འབངས་ཚང་མའི་མོས་མཐུན་གྱི་རེ་བའི་གཙོ་བོ་ལགས་ཤིང་། ཡང་གསེར་བུམ་བརྟག་དཔྱད་ཞུ་
དགོས་ཕེབས་ན་དོགས་གནས་ཀྱི་ཁྱེའུ་ངོ་མཚར་ཆེ་བ་གོང་གསལ་གཉིས་ལས་གཞན་མ་ཁྱེའུ་ལྟས་
རྟགས་བཟང་བའི་རིགས་མི་གསལ་འདུག་པ་གོང་གསལ་གཉིས་ཀྱི་མཚན་བྱང་གསེར་བུམ་རིན་པོ་
ཆེར་བརྟག་དཔྱད་ཞུ་དགོས་ཀྱང་༸གོང་མ་བདག་པོ་ཆེན་པོའི་གསེར་གྱི་བཀའ་བཞིན་ཞུས་ཆོག་
པ་ཞུ་རྒྱུ་ལགས་ན། ཨམ་བན་ཆེན་པོ་ལྷན་རྒྱས་ནས་དངོས་གནས་ཀྱི་ཞུ་བ་རྣམས་གོང་མ་བདག་པོ་
ཆེན་པོའི་གསེར་སྙན་རིན་པོ་ཆེར་ཞིབ་གསལ་སྒྲོན་བརྒྱུད་ཕྲལ་དུ་ཐུགས་རྗེ་ཆེ་བ་ཞུ་རྒྱུར། དེའི་ཆེད་
དུ་མེ་འབྲུག་ཟླ་ཚེས་ལ་ཕུལ།༢༠ ཞེས་གསལ།
དེ་ལྟར་པཎ་ཆེན་སྐུ་ཕྲེང་བརྒྱད་པ་འོས་འཚམས་ངང་ངོས་འཛིན་ཐུགས་ཐག་ཆོད་རྗེས།
རྣམ་ཐར་ནང་མུ་མཐུད་དེ་གསུངས་དོན།
ཚེས་ཉེར་བཞིའི་ཉིན [མེ་སྦྲུལ་ལོའི་ཟླ་བ་དགུ་པ་སྟེ་སྤྱི་ལོ་1857 ཟླ་བ་11 ཚེས་11ལ ] རྒྱ་བོད་
མི་དྲག་སེར་སྐྱ་ཕལ་མོ་ཆེ་འཛོམས་ཐོག་བོད་བཞུགས་བློན་ཆེན་ཧེ་སྨན་19ཨམ་བན་ཟུང་ནས་ཞལ་
འདོན་ཚིག་མཚམས་ཐོག་གསེར་བུམ་དཀྲུགས་འདོན་སྐབས་བྱང་བུ་གཅིག་ལས་མེད་པའི་གཏམ་
གླེང་བ་བྱུང་ཞིང་། གསེར་བུམ་ནས་རྣམ་རྒྱལ་དབང་འདུས་རྒྱལ་མཚན་ཞེས་པའི་མཚན་བྱང་ཧེ་
ཨམ་བན་ཆེན་པོའི་སུག་རྩེར་རྒྱང་ཐོན་བྱུང་བས་དེ་འཕྲལ་དེར་འཁོད་ཚང་མས་ལྷ་རྒྱལ་འབྲུག་
སྟོང་ལྡིར་བ་ལྟར་འཐེན་པ་བྱུང་།” ཞེས་གསལ།
སྐབས་དོན་དང་འབྲེལ་ནས་བཤད་ན། གསེར་བུམ་དཀྲུག་འདོན་གྱི་ལམ་ལུགས་འདི་
ནི་དེང་གི་བཤད་ཚུལ་ལྟར། [ཆིང་གོང་མའི]བོད་ཀྱི་སྲིད་དོན་བསྐྱར་ཞིབ་ཀྱི་སྲིད་ཇུས་
གཡོ་སྒྱུ་ཅན་ཞིག་ལ་བརྟེན་ནས་བྱུང་མེད་པའི་མཐའ་སྡོམ་བྱ་ཐུབ། གོང་དུ་ལུང་འདྲེན་
བྱས་པ་ལྟར་ཆོས་ཕྱོགས་ཀྱི་ཆ་ནས་གོང་མ་ཆན་ལུང་ལ་བརྩི་མཐོང་ཆེན་པོ་བྱས་པ་དེ་
གནད་དོན་འདིའི་གྲུབ་ཆ་གལ་ཆེན་ཞིག་ཡིན། རྒྱུ་མཚན་ནི། ཞིང་དུ་གཤེགས་ཟིན་པའི་
བླ་མའི་ཡང་སྲིད་འཁྲུལ་བྲལ་ཞིག་ཐུགས་ཐག་གཅོད་པའི་ནུས་པ་གོང་མ་ལ་ཡང་ཡོད་
པའི་དད་པ་དང་གསེར་བུམ་གཉིས་ཕན་ཚུན་འབྲེལ་ནས་ཡོད། དེས་སྡོམ་ཁྲིམས་བླངས་
པའི་ཆོས་སྡེ་འབའ་ཞིག་ལ་དབང་བའི་ཆོ་ག་ཞིག་ལ་གོང་མ་ཆན་ལུང་གིས་ཐེ་ཇུས་བྱས་
པར[བོད་ཀྱི་སེར་མོ་བས]དང་ལེན་ཇི་ཙམ་ཡོད་པའི་གནས་ལུགས་བསྟན། དོན་དངོས་
ཐོག་དུས་རབས་19 ནང་དུ་གསེར་བུམ་དཀྲུགས་པ་ནི་ལམ་སྲོལ་དེ་ཉིད་རྩིས་ཐང་མ་
བྱས་པ་ཡིན་ཞེས་འགའ་རེས་གླེང་ཡོད་ཀྱང་། པཎ་ཆེན་སྐུ་ཕྲེང་བརྒྱད་པའི་ཡང་སྲིད་
དུས་རབས་19 པའི་དཀྱིལ་ཙམ་ལ་ངོས་འཛིན་བྱས་ཡོད་ཅིང་། དེ་ཙ་ན་གོང་མ་ཆན་
ལུང་འདས་ནས་ལོ་མང་ཕྱིན་ཟིན།
དེ་བཞིན་པཎ་ཆེན་སྐུ་ཕྲེང་དགུ་པའང་གསེར་བུམ་དཀྲུགས་ཏེ་ངོས་འཛིན་བྱས་ཡོད།
<<བོད་ཀྱི་ལོ་རྒྱུས་རིག་གནས་དཔྱད་གཞིའི་རྒྱུ་ཆ་བདམས་བསྒྲིགས>> ཞེས་པའི་དེབ་
ཕྲེང་དུ་བཞུགས་པའི་ཁོང་གི་རྣམ་ཐར་ནང་དུ། བཀའ་ཤག་གིས་ཏཱ་ལའི་བླ་མར་ཕུལ་
བའི་བཀའ་ལན་ཞིག་ཏུ་ཡང་སྲིད་ངོས་འཛིན་ཐད་ཀྱི་ལས་གཞི་དང་དུས་ཆད། ཐ་ན་
རྟེན་འབྲེལ་མཛད་སྒོའི་ཆེད་དུ་གསེར་བུམ་པོ་ཏ་ལ་རུ་སྤྱན་འདྲེན་ཞུས་པའི་གླེང་མོལ་
ཡང་འཁོད་འདུག་ལ། ས་བྱི་ལོའི་ཟླ་བ་1 ཚེས་14 སྟེ་སྤྱི་ལོ་1888 ཟླ་བ་2 ཚེས་26
ལ་དངོས་སུ་ཡང་སྲིད་ངོས་འཛིན་གནང་སྐབས་ཨམ་བན་གྱིས་གསེར་བུམ་དཀྲུགས་
པར་ཁྱེའུ་ལྷུན་གྲུབ་རྒྱ་མཚོའི་མཚན་བྱང་ཐོན་པས། ཚང་མ་དགའ་བའི་འཛུམ་མདངས་
དང་བཅས“ལྷ་རྒྱལ་ལོ”ཞེས་སྐད་སྒྲ་མཐོན་པོར་བསྒྲགས་པའི་ལོ་རྒྱུས་ཀྱང་འཁོད་
འདུག
གཞན་ཡང་ཏཱ་ལའི་བླ་མ་སྐུ་ཕྲེང་རིམ་བྱོན་གྱི་སྐོར་ལ་རོབ་ཙམ་གླེང་ན། དུས་རབས་19
པའི་ནང་ཁོང་གི་ཡང་སྲིད་རྣམས་གསེར་བུམ་དཀྲུགས་ཏེ་ངོས་འཛིན་བྱས་ཡོད་ཀྱང་།
སྐུ་ཕྲེང་རིམ་བྱོན་གྱི་ཡང་སྲིད་ཆ་ཚང་གསེར་བུམ་དཀྲུགས་ནས་ཐག་བཅད་པ་ཞིག་
མིན། དཔེར་ན་ཏཱ་ལའི་བླ་མ་སྐུ་ཕྲེང་དགུ་པ་ལུང་རྟོགས་རྒྱ་མཚོ (1806-1815) འི་
རྣམ་ཐར་མཛད་པ་པོ་དེ་མོ་བློ་བཟང་ཐུབ་བསྟན་འཇིགས་མེད་རྒྱ་མཚོས། དགུ་པ་ལུང་
རྟོགས་རྒྱ་མཚོ་ངོས་འཛིན་བྱེད་སྐབས་གསེར་བུམ་དཀྲུག་འདོན་བྱས་པའི་སྐོར་གསུངས་
མེད། དེ་ཁོ་ནས་སྤྲུལ་སྐུའི་ཡང་སྲིད་ངོས་འཛིན་བྱེད་སྐབས་གོང་མ་དང་ངེས་པར་སྟུན་
མི་དགོས་སྙམ་སྲིད་མོད། འོན་ཀྱང་ཡང་སྲིད་ངོས་འཛིན་གྱི་མཐའ་མའི་ཐག་གཅོད་ཀྱི་
དབང་ཆ་ཨམ་བན་གྱི་ལག་ན་ཡོད་པ་གསལ་པོ་ཡིན། དེ་ཡང་རྒྱལ་ཚབ་ན་རེ། “ཡུའི་ཨཾ་
བན་ནས་ཕྲན་ལ་གློ་བུར་དུ་ངོས་འཛིན་གྱི་ཡོ་བྱད་རྣམས་ཁྱོད་ཀྱིས་སྟོབ་ཅེས་བཀས་གནང་བར།
ཚུལ་འདི་ནི་སེམས་ཅན་གྱིས་སངས་རྒྱས་ལ་ཚོད་བགམ་པ་ལྟར་དུ་འདུག་པས་ཤིན་ཏུ་བསྙེངས་པ་
ཆེ་བ་དང་ཡ་ང་བ་བྱུང་རུང༌། ཨཾ་བན་གྱི་ཚིག་ལས་ཟློག་མ་ནུས་པར་རིམ་བཞིན་ཕུལ...” ཞེས་
གསུངས་ཡོད་ལ། རྣམ་ཐར་ནང་རྒྱལ་དབང་སྐུ་གོང་མའི་ཉེར་སྤྱོད་རྣམས་ཡང་སྲིད་
ཁྱེའུའི་ཕྱག་ཏུ་ཕུལ་ནས་སྐྱེ་བ་སྔོན་མར་དེ་དག་ཁོང་གི་ཡིན་མིན་འདོར་ལེན་མཛད་
ཚུལ་གསལ་ཞིང་། ཁྱེའུས་འདོར་ལེན་ལེགས་པར་མཛད་པའི་ཐོག་ནས་ཨམ་བན་གཉིས་
ཀྱིས་རྒྱལ་བའི་ཡང་སྲིད་འཁྲུལ་བྲལ་ཡིན་ཚུལ་གོང་མར་སྙན་སེང་ཞུས་ཡོད།
ཏཱ་ལའི་བླ་མ་སྐུ་ཕྲེང་བཅུ་པ་ཚུལ་ཁྲིམས་རྒྱ་མཚོ (1816-1837) འི་རྣམ་ཐར་ནང་
གསེར་བུམ་དཀྲུག་འདོན་མཛད་པ་དངོས་སུ་འཁོད་ཡོད་དེ། “༧ཏཱ་ལའི་བླ་མའི་སྐྱེ་སྲིད་
སྐོར་ལ་སྔ་དུས་༸གོང་མ་ཡབ་རྗེ་ཆེན་པོའི་བཀའི་བཅད་མཚམས་ཀྱི་དགོངས་དོན་ལྟར་གསེར་
བུམ་དུ་བརྟག་དཔྱད་བྱས་ན་ལུགས་སྲོལ་དང་མཐུན་ཅིང༌།...” ཞེས་འདིར་གོང་མ་ཆན་
ལུང་གིས་གཏན་འབེབས་བྱས་པའི་ལམ་ལུགས་གཞིར་བཟུང་བྱས་པའི་རྣམ་པ་མཐོང་
རྒྱུ་གདའ།
དེ་བཞིན་རྒྱལ་དབང་སྐུ་ཕྲེང་བཅུ་གཅིག་པ་མཁས་གྲུབ་རྒྱ་མཚོ་ཡང་(1838-1856)
གསེར་བུམ་དཀྲུག་འདོན་ལ་བརྟེན་ནས་ཡང་སྲིད་དུ་ངོས་འཛིན་བྱས་ཡོད་ཀྱང་། “པོ་ཏ་
ལ་རུ་ཐུགས་ཐག་བཅད་” ཅེས་པ་ལས་རྒྱས་པ་མ་འཁོད།ྋ རྒྱལ་དབང་སྐུ་ཕྲེང་བཅུ་གཉིས་
པ་འཕྲིན་ལས་རྒྱ་མཚོ་(1856-1875) ངོས་འཛིན་བྱེད་སྐབས། འོས་སྤྲུལ་གསུམ་གྱི་
མཚན་བྱང་གསེར་བུམ་ནང་དུ་བཞག་ནས་དཀྲུག་འདོན་མཛད།
མཐར་ཏཱ་ལའི་བླ་མ་སྐུ་ཕྲེང་བཅུ་གསུམ་པ་རྒྱལ་མཆོག་ཐུབ་བསྟན་རྒྱ་མཚོ་(1876-
1933) ངོས་འཛིན་བྱེད་སྐབས་སྐུ་གོང་མའི་ཡང་སྲིད་འཁྲུལ་བྲལ་ཡིན་པའི་རྟགས་དུ་
མའི་སྒོ་ནས་ཡིད་ཆེས་བློ་གདེང་གིས་གསེར་བུམ་མ་དཀྲུགས་ཀྱང་། ཡང་སྲིད་ཡིན་
མིན་ཐུགས་ཐག་གཅོད་པར་གོང་མའི་གནང་བ་ཐོབ་དགོས་པས། གོང་མར་སྙན་སྒྲོན་
ཞུས་རྗེས་གནང་བ་ཐོབ་ཡོད།
གོང་དུ་དཔྱད་བརྗོད་བྱས་ཟིན་པ་ལྟར་བླ་སྤྲུལ་རྣམས་ཀྱི་ཡང་སྲིད་ངོས་འཛིན་བྱེད་
སྐབས་གསེར་བུམ་དངོས་སུ་བཀོལ་སྤྱོད་བྱས་ཡོད་ཅིང་། དེ་ནི་སྐབས་རེར་བྱུང་དང་
འབྱུང་བཞིན་པའི་བཤད་ཚུལ་དང་འགལ་བ་ཡིན། དེ་ཡང་ཕྱི་ཚུལ་ཙམ་ལ་བལྟས་ན།
གསེར་བུམ་དཀྲུག་འདོན་ནི་ཕྱོགས་གཅིག་ནས་བཤད་ན་ཆིང་གོང་མའི་དགོས་འདུན་
དང་། ཕྱོགས་གཞན་ཞིག་ནས་བལྟས་ན། ཆིང་གོང་མར་ཆོས་ཕྱོགས་ཀྱི་ཁེ་དབང་ཆེན་
པོ་སྤྲད་ཅིང་ཆོས་སྲིད་ཟུང་དུ་སྦྲེལ་བའི་བོད་ཀྱི་ཆབ་སྲིད་འགྲོ་ལུགས་ཤིག་ཀྱང་རེད།
[ཡང་སྲིད་ངོས་འཛིན་བྱེད་པར]གསེར་བུམ་མ་དཀྲུགས་པའི་སྐབས་ལ་ཡང་ཨམ་བན་
དང་གྲོས་བསྡུར་བྱས་ནས། ཨམ་བན་གྱིས་གོང་མའི་ཕོ་བྲང་ལ་སྙན་སྒྲོན་ཞུས་ཏེ་ཅི་བྱུང་
གི་འཕྲིན་ཡིག་འབུལ་གྱི་ཡོད། འོན་ཀྱང་ཆིང་རྒྱལ་རྒྱུད་ཉམས་རྒུད་དུ་སོང་བ་དང་ཨམ་
བན་བོད་ནས་གཏན་མེད་དུ་གྱུར་རྗེས། གསེར་བུམ་དཀྲུག་འདོན་གྱི་ཆོ་ག་ཡང་དེ་ཤད་
ཙམ་ནས་མཚམས་ཆད་པར་སྣང་།
དེས་ན་ཆེས་ཛ་དྲག་ཆེ་བའི་སྐབས་འདིར་གསེར་བུམ་གྱི་ཆོ་ག་བསྐྱར་དུ་ཐོན་པ་ནི་ཤིན་
ཏུ་ཧང་སང་དགོས་པ་ཞིག་རེད། སྤྱི་ལོ་1911 ལོར་ཆིང་གོང་མ་མགོ་རྟིང་ལོག་རྗེས།
རྒྱ་ནག་གིས་སྤྱིའི་ཆ་ནས་ཆིང་གི་དབང་འཛིན་པ་ནི། དབྱེ་འབྱེད་དང་རྙིང་ཞེན་རིང་
ལུགས་པ་ཡིན་པའི་སྐྱོན་བརྗོད་བྱས་པ་དང་། རྒྱ་ནག་མི་སེར་རྒྱལ་ཁབ་ཀྱི་སྟོད་ཙམ་ལ་
སྣང་ཚུལ་འདི་དེ་མུས་སུ་གནས་ཡོད། དེ་བཞིན་རྒྱ་ནག་མི་དམངས་སྤྱི་མཐུན་རྒྱལ་ཁབ་
ཀྱི་དུས་མགོར་བྱོན་པའི་རྩོམ་པ་པོ་རྣམས་ཀྱིས་ཀྱང་མན་ཇུའི་སྲིད་ལུགས་ལ་མན་
ཇུ་རིང་ལུགས་ཆེན་མོ་ཞེས་དོན་ལ་རང་རློམ་ཆེ་བར་མཚོན་པའི་
བརྡ་ཆད་འདི་བཀོལ་ཡོད།” ང་ཚོའི་མཐོང་ཆོས་སུ་གྱུར་པ་དང་ཅུང་ཧོན་འཐོར་དགོས་
པ་ཞིག་ལ། རྒྱ་ནག་མི་སེར་སྲིད་གཞུང་དང་། དམར་ཤོག་སྲིད་གཞུང་གཉིས་ཀས་ཀྱང་
དུས་རབས་གཅིག་ཙམ་རིང་ལ། ཆིང་རྒྱལ་རྒྱུད་ཀྱི་གྲལ་རིམ་གོང་མའི་སྲིད་ཇུས་ནི་རྗེས་
ལུས་དང་། གཉའ་གནོན་ཡིན་རབས་གླེང་གླེང་བའི་མཐར། ཆིང་གི་སྲིད་ཇུས་བྱེ་བྲག་
པ་གསེར་བུམ་དཀྲུག་པའི་ལམ་ལུགས་འདི་ཁོ་ནར་དམིགས་སུ་བཀར་ནས་བསྐྱར་སྤེལ་
དང་། བླ་སྤྲུལ་གྱི་ཡང་སྲིད་ངོས་འཛིན་བྱེད་སྐབས་གསེར་བུམ་དཀྲུག་འདོན་ནི་མེད་
དུ་མི་རུང་བ་ཞིག་ཡིན་ཞེས་བོད་ཐོག་ཏུ་བཙན་བཀོལ་བྱེད་བཞིན་ཡོད། དེས་གསེར་
བུམ་དཀྲུག་པའི་ཡིད་ཆེས་ཀྱི་གཞི་རྟེན་ཏེ། ཆིང་གོང་མ་འཇམ་དཔལ་དབྱངས་ཀྱི་རྣམ་
སྤྲུལ་དུ་ལྟ་བའི་གཞི་རྩའི་དད་ཞེན་དེ་རང་བཞིན་གྱིས་རྩིས་མེད་གཏོང་གི་ཡོད། ཆིང་
གོང་མ་འཇམ་དཔལ་དབྱངས་ཀྱི་རྣམ་སྤྲུལ་དུ་འཛིན་པའི་དད་ཞེན་ནི་ད་ལྟའི་ཆར་རྒྱ་
གཞུང་དཔོན་རིགས་མི་སྣ་དང་བོད་བརྒྱུད་ནང་བསྟན་གྱི་སེར་མོ་བའི་བར་ན་མེད་པ་
བརྗོད་ག་ལ་དགོས།
གནད་དོན་འདིས་ང་ཚོས་གོང་དུ་བཤད་ཟིན་པའི་བླ་སྤྲུལ་རྣམ་པའི་སྐྱེ་ཕྲེང་གཞུང་
ཡིག་དེ་ལ་བསྐྱར་ལྟ་ལན་ཞིག་བྱ་རུ་འཇུག་སྟེ། གོང་ནས་གླེངས་ཟིན་པ་ལྟར་ཀརྨ་པ་སྐུ་
ཕྲེང་བཅུ་བཞི་པ་ཐེག་མཆོག་རྡོ་རྗེ་(1798-1868) གསེར་བུམ་བརྟགས་ནས་ངོས་
འཛིན་གནང་ཡོད་པ་<<བོད་དང་།བར་ཁམས། རྒྱ་སོག་བཅས་ཀྱི་བླ་སྤྲུལ་རྣམས་ཀྱི་སྐྱེ་
ཕྲེང་དེབ་གཞུང>> ནང་དུ་གསལ།ྋ ང་ཚོས་གསེར་བུམ་བཀོལ་སྤྱོད་སྐོར་གང་ཤེས་པ་
གཞིར་བཟུང་སྟེ་བལྟས་ན། དུས་རབས་བཅུ་དགུ་པའི་སྟོད་ལ་ཀརྨ་པ་སྐུ་ཕྲེང་བཅུ་བཞི་
པ་གསེར་བུམ་དཀྲུགས་ནས་ངོས་འཛིན་བྱས་ཡོད་ཀྱང་། ཀརྨ་པ་སྐུ་ཕྲེང་བཅུ་བདུན་
པ་ཨོ་རྒྱན་ཕྲིན་ལས་རྡོ་རྗེ་(1985-) ངོས་འཛིན་བྱེད་ཚུལ་དང་། གསེར་ཁྲིར་འཁོད་
པའི་ཚུལ་ལ་གསེར་བུམ་སྐོར་གང་ཡང་མེད་པ་ནི་དང་བ་འདྲེན་པ་ཞིག་རེད། ཁོང་
ཁྲི་ལ་ཕེབས་ཚུལ་དང་རྩད་གཅོད་མཛད་ཚུལ་རྒྱས་པར་འཁོད་ཡོད་ཀྱང་གསེར་བུམ་
དཀྲུགས་པའི་སྐོར་ཟུར་ཙམ་ཡང་མེད། [དེས་ན]པཎ་ཆེན་སྐུ་ཕྲེང་བཅུ་གཅིག་པའི་
ཡང་སྲིད་གསེར་བུམ་དཀྲུགས་ཏེ་ངོས་འཛིན་བྱས་པ་ནི། སྔར་སྲོལ་རྒྱུན་འཛིན་བྱས་པ་
ཞིག་མིན་པར། ཆིང་གོང་མས་གཏན་འབེབས་བྱས་པའི་ཡང་སྲིད་རྩད་གཅོད་བྱེད་པའི་
ལམ་ལུགས་རྙིང་པ་བྱེ་བྲག་པ་ཞིག་བསྐྱར་སྤེལ་བྱས་པ་ལས་མ་འདས་སོ། །
བྱ་སྤྱོད་འདི་ལ་བལྟས་པ་ཙམ་གྱིས་གཡོ་སྒྱུ་ཆེ་བའི་དམིགས་ཡུལ་ཞིག་ཡོད་པ་མཐོང་
ཐུབ་སྟེ། ལོ་རྒྱུས་ཀྱི་ལམ་སྲོལ་རྒྱུན་འཛིན་ཐོག་བོད་ཀྱི་བླ་ཆེན་རྣམས་གསེར་བུམ་
དཀྲུགས་ཏེ་ངོས་འཛིན་བྱ་རྒྱུ་ནི། དེའི་ཐག་གཅོད་ཀྱི་དབང་ཆ་རྒྱ་གཞུང་ལ་ཐོབ་ཆེད་
དང་། འདིའི་དམིགས་ས་གཙོ་བོ་ནི་འབྱུང་འགྱུར་གྱི་ཏཱ་ལའི་བླ་མའི་ཡང་སྲིད་ལ་ཐུག་
ཡོད། ཏཱ་ལའི་བླ་མས་ཆིང་གོང་མའི་ལམ་ལུགས་འདིར་སྣང་ཆུང་བཏང་སོང་ཞེས[རྒྱ་
གཞུང་གིས]རྒོལ་གཏམ་དྲག་པོ་སྤེལ་ནས། རྒྱ་ནག་གཞུང་གིས་སྔོན་དུས་རྒྱ་བོད་བར་གྱི་
མཛའ་འབྲེལ་ལམ་ལུགས་བྱེ་བྲག་པ་འདིར་དམིགས་ཏེ་ཁེ་བཟང་ལེན་རྩིས་ཡོད། གུང་
ཁྲན་རིང་ལུགས་ཀྱི་མངའ་འོག་ཏུ་ཆིང་གོང་མའི་ཆབ་སྲིད་ལམ་ལུགས་བསྐྱར་འཛིན་
བྱས་པ་བོད་ཡུལ་ཁོ་ན་ལས་མཐོང་རྒྱུ་མེད་པས། ལམ་ལུགས་འདི་ཉིད་བསྐྱར་སྤེལ་
བྱེད་པའི་རྒྱུ་མཚན་ནི། རྒྱ་གཞུང་གིས་ལོ་རྒྱུས་རང་བཞིན་ཅན་གྱི་ལམ་སྲོལ་འདི་བེད་
སྤྱད་ནས། རྒྱ་ནག་གིས་བོད་ཡུལ་དུ་སྤེལ་བའི་འཛིན་སྐྱོང་ལམ་ལུགས་ཁྲིམས་མཐུན་
བཟོ་བའི་ཆེད་དུ་ཡིན། དོན་དངོས་ཐོག་གསེར་བུམ་དཀྲུག་འདོན་བྱེད་པའི་ལམ་ལུགས་
འདི་ནི། རྒྱ་ནག་དབང་འཛིན་པ་ཚོའི་མཐོང་སྣང་ལ་ཡོན་རྒྱལ་རབས་(1271-
1368) སྐབས་ནས་ད་ལྟའི་བར་དུ། རྒྱ་ནག་དབུས་གཞུང་ནས་བོད་དོན་ཐོག་གོ་ས་
ཆེན་པོ་ཞིག་བཟུང་ཡོད་སྙམ་པའི་དེང་དུས་རྒྱ་ནག་གི་ལྟ་ཚུལ་དེ་ཤུགས་ཇེ་ཆེར་གཏོང་
ཆེད་དང་། ལོ་རྒྱུས་ཀྱི་གཞི་རྩ་འཛིན་ས་ཆེས་ཉུང་ངུ་ལས་མེད་པའི་ཁྲོད་ཀྱི་གཅིག་རེད།
ཆིང་གོང་མའི་ཁྲིམས་སྲོལ་བྱེ་བྲག་པ་འདི་ཉིད་བསྐྱར་སྤེལ་བྱས་ན། བོད་ཕྱོགས་ནས་
ངོས་ལེན་བྱ་ཡོང་སྙམ་པའི་ལྟ་ཚུལ་འདི་ནི།ད་བར་རྒྱ་གཞུང་གིས་བོད་ལ་སྤེལ་པའི་སྲིད་
ཇུས་དང་དབང་སྒྱུར་ལམ་ལུགས་སོགས་ཁྲིམས་མཐུན་ཡོང་ཆེད་ལོ་རྒྱུས་གཞི་རྩར་
བཟུང་བའི་སྤྱིའི་གནད་དོན་ཆེན་པོ་ཞིག་རེད་སྙམ།
ད་ལྟའི་བོད་ཀྱི་གནས་བབ་ལ་བལྟས་ནས།ལོ་རྒྱུས་ཀྱི་རྩ་དོན་ལ་གཞིར་བཅོལ་བའི་ཐོག་
རྒྱ་གཞུང་གིས་བོད་འདི[རྒྱ་ནག་གིས་བཙན་འཛུལ་བྱས་པའི]ཆབ་སྲིད་གནད་དོན་དེ་
ཁྲིམས་མཐུན་བཟོ་བར་འབད་བཞིན་ཡོད། དེར་བརྟེན་བླ་སྤྲུལ་ཡང་སྲིད་ངོས་འཛིན་
བྱེད་པའི་དབང་ཆ་ཐོབ་ཆེད། ལོ་རྒྱུས་ཀྱི་ལམ་སྲོལ་འདི་ཉིད་རྒྱུན་འཛིན་གྱི་ལམ་ནས་བྱ་
དགོས་མོད། འོན་ཀྱང་གོང་དུ་ང་ཚོས་དཔྱད་བརྗོད་བྱས་ཟིན་པ་ལྟར་ལམ་སྲོལ་འདི་
ཉིད་རྒྱུན་འཛིན་ཞིག་མིན་པར། བསྐྱར་སྤེལ་བྱས་པ་ཞིག་ལས་མ་འདས་སོ། །

རྩོམ་ཡིག་ལྔ་པ།

རྒྱལ་དབང་ལྔ་པའི་སྐབས་ཀྱི་བོད་ཀྱི་ཕྱི་འབྲེལ།

རྒྱལ་དབང་རིམ་བྱོན་གྱི་བཞུགས་གནས་སུ་གྱུར་པའི་གྲོང་ཁྱེར་ལྷ་ས་ནི། བོད་ཀྱི་ལོ་རྒྱུས་
ཡི་གེར་འཁོད་པ་ནས་ད་ལྟའི་བར་བོད་ཀྱི་དབང་ཤུགས་དང་ཕྱི་སྲིད་ཀྱི་ལྟེ་བ་ཞིག་ཏུ་
མཐོང་སྲིད་ཀྱང་། དོན་དངོས་ཐོག་དེང་རབས་བོད་ཀྱི་ལོ་རྒྱུས་ཁྲོད་གྲོང་ཁྱེར་ལྷ་སའི་གོ་
གནས་དེ་རྒྱལ་དབང་ལྔ་པ་བློ་བཟང་རྒྱ་མཚོའི་(1617-1682) སྐུ་ཚེའི་རིང་ངམ།དུས་
རབས་བཅུ་བདུན་པའི་སྐབས་སུ་བྱུང་ཡོད། དུས་རབས་དེའི་ཡན་ཆད་ལ་ལྷ་ས་ནི་བོད་
བཙན་པོའི་དུས་སུ་(དུས་རབས་7 ནས་9 བར) གལ་གནད་ཆེ་ཡང་། དབང་ཤུགས་
ཀྱི་ལྟེ་བ་ཞིག་ཡིན་པའི་ཆ་ནས་བཤད་ན། ལྷ་ས་ནི་དེ་སྔོན་དུས་སྐབས་འདྲ་མིན་ལ་འཕོ་
འགྱུར་ཤུགས་ཆེར་བྱུང་བའི་གྲོང་ཁྱེར་རོམ་(Rome) ལྟ་བུ་རེད། གོང་ས་ལྔ་པ་ཆེན་
པོ་དང་དགེ་ལུགས་པས་ཆབ་སྲིད་ཀྱི་འགན་དབང་བཟུང་མ་ཐག་གྲོང་ཁྱེར་ལྷ་ས་སླར་
ཡང་བོད་ཀྱི་དབང་ཤུགས་ཀྱི་ལྟེ་བར་གྱུར་པ་དང་།དེ་བཞིན་ལྔ་པ་ཆེན་པོའི་སྐུ་ཚེའི་རིང་
ལྷ་ས་ནི་ཕྱི་སྲིད་ལས་དོན་སྤེལ་སའི་ལྟེ་གནས་གཙོ་བོར་གྱུར་པ་ང་ཚོའི་མཐོང་ལམ་དུ་
གྱུར། དུས་རབས་འདི་ནི་བོད་ཀྱི་སྲིད་དོན་ལོ་རྒྱུས་ཁྲོད་གལ་འགངས་ཆེ་སྟེ། གང་ཡིན་
ཟེར་ན། དུས་རབས་འདིའི་ནང་དུ་ཏཱ་ལའི་བླ་མའི་སྲིད་གཞུང་གསར་འཛུགས་བྱུང་བ་
དང་། ཁོང་ནི་བོད་ཀྱི་ཆབ་སྲིད་དབང་འཛིན་པ་རྩོད་མེད་དུ་གྱུར་ནས་སོག་པོའི་ཁྲོད་
ཤུགས་རྐྱེན་ཆེ་བར་མ་ཟད། མན་ཇུ་ཡིས་དུས་རབས་བཅུ་བདུན་པའི་དཀྱིལ་དུ་རྒྱ་ནག་
དབང་བསྒྱུར་བའི་མཚམས་འདིར་བོད་ནི་ཡ་གླིང་ནང་མའི་(Inner Asia') སྟོབས་
ཆེན་རྒྱལ་ཁབ་གཞན་དང་འདྲ་མཉམ་ཐོག་རྒྱལ་སྤྱིའི་རང་བཞིན་ལྡན་པའི[རྒྱལ་ཁབ]
གལ་ཆེན་ཞིག་ཏུ་གྱུར་ཡོད།
དགེ་ལུགས་པས་དཔུང་རོགས་བཙལ་བ།
དུས་རབས་17 པའི་སྔ་རོལ་ནས་བོད་ཀྱི་ཁྱིམ་མཚེས་རྒྱལ་ཁབ་ཚོའི་ཆབ་འབངས་ཁྲོད་
དང་། ལྷག་ཏུ་སོག་རིགས་ཚོ་པ་རྣམས་ཀྱི་ཁྲོད་བོད་ཀྱི་རིག་གནས་ཀྱི་ཤུགས་རྐྱེན་ཧ་ཅང་
ཆེ། དུས་རབས་13 པའི་ནང་བོད་བརྒྱུད་ནང་བསྟན་སོག་ཡུལ་དུ་དར་ཁྱབ་བྱུང་ཡང་།
དུས་རབས་14 ནས་16 བར་དེའི་ཤུགས་རྐྱེན་ཉམས་རྒུད་ཆེན་པོ་སོང་མོད། འོན་ཀྱང་
དུས་རབས་16 པའི་ནང་དེའི་བསྟན་པ་བསྐྱར་དར་བྱུང་བའི་སྟོབས་ཀྱིས་སྔར་ནས་ད་
བར་བོད་བརྒྱུད་ནང་བསྟན་སོག་པོའི་དད་མོས་བྱ་ཡུལ་དུ་གནས་མུས་རེད། སོག་པོའི་
བཙན་རྒྱལ་མངའ་ཐང་ཡང་རྩེར་སོན་པའི་སྐབས་(དུས་རབས་13 ནས་14 བར)
སོག་པོ་བོད་ཡུལ་དུ་སླེབས་པ་རྣམས་བོད་ཡུལ་གང་སར་གཏན་སྡོད་བྱས་པར་བརྟེན།
བོད་སོག་མཛའ་འབྲེལ་རྒྱུན་ཆད་མེད་པར་གནས་སོ། ། དུས་རབས་16 དང་17
སྐབས་སོག་པོའི་འབྲོག་མི་གནས་སྡོད་བྱས་པའི་བོད་ཀྱི་ས་ཆ་ནི། བོད་བྱང་ཤར་ཨ་མདོ་
ཙམ་དུ་མ་ཟད་བོད་དབུས་ཁུལ་དུའང་ཡོད། བོད་ཡུལ་དུ་སོག་པོ་གནས་སྡོད་བྱས་པའི་
གནད་དོན་འདི་ནི།དུས་རབས་17 ནང་བོད་ཀྱི་ཕྱི་སྲིད་དང་ཕྱི་འབྲེལ་གནས་ཚུལ་ཐད་
ཉམས་ཞིབ་བྱེད་སྐབས་མཐོང་ཆོས་སུ་གྱུར་པའི་རྙོག་འཛིང་ཅན་དང་། དང་བ་འདྲེན་
པའི་གནད་དོན་དུ་མའི་ཁྲོད་ཀྱི་གཅིག་རེད། དེ་ལྟ་བུའི་དང་བ་འདྲེན་པའི་གནད་དོན་
གཞན་ཞིག་ནི།དུས་རབས་འདིའི་དུས་འགོ་ཙམ་ལ་བོད་ཀྱི་གཞུང་ནི་ཏཱ་ལའི་བླ་མའི་སྲིད་
གཞུང་ཡིན་ནམ་སྙམ་མོད་དེ་ལྟར་མིན་ལ། ཏཱ་ལའི་བླ་མས་བཙུགས་པའི་བོད་ཀྱི་སྲིད་
གཞུང་ནི་དུས་རབས་17 ནང་བྱུང་བ་ཞིག་ཡིན་པ་དང་། གནད་དོན་འདིས་བོད་ཀྱིས་
ཡུལ་གྲུ་གཞན་ལ་བཟུང་བའི་ཕྱི་འབྲེལ་གྱི་གལ་གནད་དང་རྙོག་འཛིང་ཡང་མཚོན་ཐུབ།
དུས་རབས་17 པའི་བོད་ཀྱི་ལོ་རྒྱུས་ཀྱི་གླེང་གཞི་གཙོ་བོ་ནི། དགེ་ལུགས་པའི་གྲུབ་
མཐའི་འཕོ་འགྱུར་ཡིན་པ་དང་། ཏཱ་ལའི་བླ་མ་སྐུ་ཕྲེང་རིམ་བྱོན་ནི་གྲུབ་མཐའ་འདིའི་
རྗེས་འཇུག་པ་ཤ་སྟག་རེད། དུས་རབས་འདིའི་ཕྱོགས་ཆ་དང་པོར་བོད་དབུས་ཀྱི་ནུབ་
ཕྱོགས་སུ་ཆགས་ཤིང་དབང་ཤུགས་ཆེ་བའི་སྡེ་པ་གཙང་པས་དགེ་ལུགས་པར་གནོན་
ཤུགས་སྤྲད་དང་སྤྲོད་བཞིན་པ་ལ་དགེ་ལུགས་པས་གདོང་ལེན་བྱེད་དགོས་བྱུང་བ་དང་།
དགེ་ལུགས་པས་སོ་སོའི་དབང་ཤུགས་ཀྱི་ལྟེ་གནས་བོད་དབུས་ཀྱི་ཤར་ཕྱོགས་སུ་བཟུང་
ཡོད་ཀྱང་། ཁོང་ཚོ་ནི་སྡེ་པ་གཙང་པའི་དབང་འོག་ཏུ་ཡོད་པར་མ་ཟད། སྡེ་པ་གཙང་
པས་རོགས་རམ་བྱ་སའི་ཀཾ་ཚང་བཀའ་བརྒྱུད་པའི་དྲག་སྤྱོད་ཀྱང་དགེ་ལུགས་པས་མྱོང་
དགོས་བྱུང་ཡོད།
དགེ་ལུགས་པས་སྡེ་པ་གཙང་པའི་འོག་ནས་ཁྲིམས་མགོ་རང་བཙན་སྔར་ལས་ཆེ་བ་
ཐོབ་ཐབས་བྱས་སྟབས། དགེ་ལུགས་དང་སོག་པོའི་དབར་འབྲེལ་བ་ཤུགས་ཆེར་བྱུང་
བ་དང་། བོད་དབུས་དང་སོག་པོའི་དབར་ལ་སྔར་ནས་ཡོད་པའི་མཛའ་འབྲེལ་ཐོག
རྒྱལ་དབང་སྐུ་ཕྲེང་གསུམ་པ་བསོད་ནམས་རྒྱ་མཚོས་(1543-1588) རྒྱ་ནག་གི་
མཐའ་མཚམས་སུ་ཆགས་ཤིང་དབང་ཤུགས་ཆེ་ལ་འཇིགས་སུ་རུང་བའི་སོག་པོ་ཐུ་མེད་
ཀྱི་གོང་མ་ཨལ་ཏན་ཁཱང་རྒྱལ་དབང་རང་ཉིད་ཀྱི་སྟོབས་ཤུགས་ལ་གལ་གནད་ཆེ་བའི་
ཡོན་བདག་ལ་བཀུར་བ་དང་། སྤྱི་ལོ་1578༉ ལོར་མཇལ་འཕྲད་བྱུང་རྗེས་བོད་བརྒྱུད་
ནང་བསྟན་སོག་པོའི་ཁྲོད་དུ་བསྐྱར་དར་བྱུང་ཡོད་ཅེས་བོད་ཀྱི་ལོ་རྒྱུས་སྨྲ་བ་རྣམས་
ཀྱིས་འདོད། དགེ་ལུགས་པར་མཚོན་ན། སོག་རིགས་ཐུ་མེད་དང་མཛའ་འབྲེལ་གཟུང་
རྒྱུ་ནི། སྔར་དུས་རབས་13 ནང་སོག་པོའི་དཔུང་རོགས་ལ་བརྟེན་ནས་ས་སྐྱ་པ་བོད་
ཀྱི་ཆབ་སྲིད་དབང་འཛིན་པ་གཙོ་བོར་གྱུར་པ་ནང་བཞིན། དགེ་ལུགས་པས་རང་ཉིད་
ཀྱི་དབང་ཤུགས་ལྟེ་གནས་བོད་དབུས་སུ་འཛུགས་འདོད་པ་གསལ་པོ་ཡིན། སྤྱིར་ན་
ཨལ་ཏན་ཁཱང་དང་རྒྱལ་དབང་སྐུ་ཕྲེང་གསུམ་པ་གཉིས་ཀྱི་སྐུ་ཚེའི་རིང་དུ། དགེ་ལུགས་
པའི་སྟོབས་ཤུགས་སྔར་ས་སྐྱའི་སྟོབས་ཤུགས་ལྟར་ཡོང་མི་སྲིད་ཀྱང་། ཁོང་གཉིས་བར་
གྱི་མཛའ་འབྲེལ་ཟབ་མིན་གྱི་ཚད་ནི། རྒྱལ་དབང་བསོད་ནམས་རྒྱ་མཚོའི་ཡང་སྲིད་
གོང་་མ་ཨལ་ཏན་ཁཱང་གི་རིགས་སུ་སྐུ་འཁྲུངས་པར་དགེ་ལུགས་པས་ངོས་འཛིན་གནང་
ཡོད། ཏཱ་ལའི་བླ་མ་སྐུ་ཕྲེང་བཞི་པ་ཡོན་ཏན་རྒྱ་མཚོ་སོག་པོའི་གོང་མ་ཨལ་ཏན་ཁཱང་
གི་རིགས་རྒྱུད་ལས་སྐུ་བལྟམས་རྗེས། སྤྱི་ལོ་1603 ལོར་སོག་པོའི་དམག་གིས་ཆིབས་
སྐྱེལ་དང་བཅས་ལྷ་སར་གདན་དྲངས།འོན་ཀྱང[རྒྱལ་བའི་ཡང་སྲིད]སོག་པོའི་རྒྱལ་རྒྱུད་
ལས་སྐུ་བལྟམས་པར་ངོས་འཛིན་བྱས་པ་ཙམ་གྱིས་དགེ་ལུགས་པ་རང་ཉིད་ལ་དགོས་
པའི་སོག་རིགས་ཐུ་མེད་ཀྱི་དཔུང་རོགས་དེ་མ་ཐོབ། དེ་ཡང་སྐབས་དེར་ལྷ་སའི་སྡེ་
དཔོན་གྱིས་དགེ་ལུགས་པར་རོགས་རམ་གནང་གི་ཡོད་ཀྱང་། ཏཱ་ལའི་བླ་མར་སྲུང་སྐྱོབ་
བྱེད་བཞིན་པའི་སོག་པོའི་དཔུང་དམག་ཆུང་ངུ་དེ་སྡེ་པ་གཙང་པས་མཐའ་སྐྲོད་གཏོང་
ཐུབ། དེ་བས་ན། སྤྱི་ལོ་1617 ལོར་རྒྱལ་དབང་སྐུ་ཕྲེང་བཞི་པ་སྐུ་གཤེགས་སྐབས་དགེ་
ལུགས་པའི་དབང་ཤུགས་གནས་བབ་སྲ་བརྟན་གྱུར་མེད་ལ། རང་ཉིད་ལ་དགོས་པའི་
བདེ་འཇགས་དེའང་བསྐྲུན་ཐུབ་མེད། དེ་བཞིན་སོ་སོར་མཁོ་བའི་སྟོབས་ཤུགས་ཅན་གྱི་
མགོན་སྐྱབས་དཔུང་རོགས་དེའང་འཚོལ་མུས་སུ་གནས་སོ། །
མཆོད་ཡོན།
[དགེ་ལུགས་པས]མགོན་སྐྱབས་དཔུང་རོགས་འཚོལ་བའི་གནད་དོན་འདིས་གོང་དུ་
ང་ཚོས་གླེང་ཟིན་པའི་ལོ་རྒྱུས་ཀྱི་དོན་རྐྱེན་ཁག་གི་རང་བཞིན་མཚོན་པར་མ་ཟད། བོད་
ཀྱི་སེར་མོ་བས་ཡུལ་གྲུ་གཞན་གྱི་རྗེ་བོ་ལ་བཟུང་བའི་མཛའ་འབྲེལ་གྱི་ལྟ་ཚུལ་གལ་
ཆེན་ཞིག་གསལ་པོར་མཚོན་པར་བྱེད། ཟོལ་བསྟོད་མེད་པར་ཆེས་རྒྱུན་ལྡན་གྱི་བཤད་
སྲོལ་ལྟར་ན། མཛའ་འབྲེལ་དེ་ལ་“མཆོད་ཡོན” ཞེས་འབོད། དེ་ནི་བླ་མས་འཇིག་རྟེན་
དབང་འཛིན་པའི་ཆེད་དུ་ཆོས་འཆད་ཅིང་ཆོ་ག་སྒྲུབ་པ་དང་། རྗེ་བོས་དབུ་བླར་སྲུང་
སྐྱོབ་བྱེད་པས། མདོར་ན་དེ་ནི་རང་ནུས་གང་ཡོད་ཐོག་མཆོད་ཡོན་གཉིས་ཕན་ཚུན་
གཅིག་ཕན་གཅིག་རོགས་བྱེད་པའི་འབྲེལ་བ་ཞིག་གོ། གཅིག་ཕན་གཅིག་རོགས་བྱ་རྒྱུ་
ནི་མཆོད་ཡོན་མཛའ་འབྲེལ་གྱི་གཞི་རྩའི་ཕུགས་འདུན་དེ་ཡིན་པ་ཡོངས་ཁྱབ་ལྟ་བུར་
སྣང་ལ། མཆོད་ཡོན་མཛའ་འབྲེལ་ལ་བཟུང་བའི་གཅིག་ཕན་གཅིག་རོགས་ཀྱི་ལྟ་ཚུལ་
འདི་དུས་རབས་17 ཙམ་ནས་བོད་ཀྱི་འཇིག་རྟེན་ལྟ་ཚུལ་ཁྲོད་ངར་ཤུགས་ལྷག་པར་
ཆེ་བ་ནི། དེ་ནི་དེའི་འབྱུང་རྩ་རྒྱ་གར་ལ་ཐུག་ཡོད་དོ་སྙམ་པ་ཁོ་ནས་མིན་པར། དེ་ལས་
ལྷག་ངཔ་བོད་མིའི་ལོ་རྒྱུས་དྲན་ཤེས་ཁྲོད་དུས་རབས་13 པའི་ནང་ས་སྐྱ་འཕགས་པ་
བློ་གྲོས་རྒྱལ་མཚན་དང་། སོག་པོའི་གོང་མ་ཀུབ་ལེ་ཁཱང་བར་གྱི་མཛའ་འབྲེལ་གྱི་རྣམ་
པ་དེ་དང་མཚུངས་པས་རེད། གོང་མ་ཨལ་ཏན་ཁཱང་གི་སྐོར་གོང་ནས་གླེང་ཟིན་པ་ལྟར།
དུས་རབས་དང་17 པའི་ནང་དུ་དགེ་ལུགས་པས་སོག་པོའི་དབུ་ཁྲིད་དང་མཛའ་
འབྲེལ་འཛུགས་རྒྱུའི་དམིགས་ཡུལ་ནི། སྔར་ས་སྐྱ་པས་སོག་པོ་དང་མཛའ་འབྲེལ་ཇི་
བཞིན་བཟུང་བ་དེ་ལྟར་དགེ་ལུགས་པས་བྱེད་འདོད་པ་ཧ་ཅང་གསལ།
གོང་དུ་གླེང་ཟིན་པའི་མཆོད་ཡོན་གྱི་གོ་དོན་ལྟར་ན། ཆོས་ཕྱོགས་ཀྱི་མི་སྣ་རབ་ཡིན་ན་
ཀུན་སྤྱོད་ཀྱི་མིག་དཔེ་བལྟ་ས་ཞིག་གམ། དེ་མིན་ན་མཚོན་དོན་ཙམ་ལས་མཛའ་འབྲེལ་
འདི་ལྟ་བུའི་ལས་འགན་གཙོ་བོ་ནི། འཇིག་རྟེན་པའི་རྗེ་བོའི་ཕྲག་ཐོག་ཏུ་ཡོད་པར་སྣང་
མོད། འོན་ཀྱང་དེ་ལྟར་འགྲེལ་བཤད་བརྒྱབ་ཚེ། གླེང་གཞིར་གྱུར་པའི་བྱུང་བ་དང་བྱ་
སྤྱོད་ཐམས་ཅད་དད་མོས་ཀྱི་དུས་སྐབས་ཤིག་གི་ནང་དུ་བྱུང་བའི་དངོས་ཡོད་གནས་
ཚུལ་ལ་སྣང་ཆུང་ཆེ་དྲགས་པ་རེད་སྙམ། བོད་ཀྱི་སེར་མོ་བས་སྒྲུབ་གནང་མཛད་པའི་
འདི་ལྟ་བུའི་མཛའ་འབྲེལ་གྱི་ཆོས་ཕྱོགས་མི་སྣས་ཆོས་དང་ཀུན་སྤྱོད་ཀྱི་བསླབ་བྱ་སྩལ་
དགོས་པར་མ་ཟད། ཆོ་ག་ལ་བརྟེན་ནས་འཇིག་རྟེན་པའི་རྗེ་བོར་ལྐོག་གྱུར་རང་བཞིན་
ཅན་གྱི་དབང་ལུང་ཡང་གནང་དགོས། འདི་ལྟ་བུའི་མཛའ་འབྲེལ་ལ་ངེད་ཅག་ཆོས་
ལུགས་ལ་དད་ཞེན་ཆུང་བའི་དུས་རབས་ཀྱི་ལྟ་ཚུལ་དང་མཐུན་པའི་འགྲེལ་བཤད་རྒྱག་
མི་རུང་སྟེ། འདི་ནི་ལྐོག་གྱུར་ཆོས་ཕྱོགས་ཀྱི་དབང་ལུང་བརྒྱུད་ནས་བོད་བརྒྱུད་ནང་
བསྟན་གྱི་དད་མོས་དེ་འཇིག་རྟེན་རྗེ་བོར་བཅིངས་པའི་སྲོལ་རྒྱུན་ཞིག་རེད་ལ། སྲུང་
མར་གསོལ་འདེབས་ཀྱིས་འཇིག་རྟེན་རྗེ་བོའི་སྟོབས་ཤུགས་ཇེ་ཆེར་གཏོང་བ་དང་། དེ་
བཞིན་རྗེ་བོས་ཆོས་རྒྱལ་གྱི་རྣམ་པའི་ཐོག་ནས་ཆོས་ཀྱི་དབུ་བླར་སྲུང་སྐྱོབ་དང་། སངས་
རྒྱས་ཆོས་ལུགས་དར་སྤེལ་གཏོང་བར་མཛད་པའི་སྲོལ་རྒྱུན་ལམ་ལུགས་རིང་མོ་ཞིག་
ཡིན། བོད་ཀྱི་སེར་མོ་བ་དང་བོད་མི་མིན་པའི་རྗེ་བོའི་དབར་དུ་བྱུང་བའི་མཛའ་འབྲེལ་
ལམ་ལུགས་འདི་ནི།ཐོག་མར་དུས་རབས་13 ནང་དུ་སོག་པོས་བོད་བྱང་ཤར་དང་རྒྱའི་
ནུབ་བྱང་གཉིས་ཀྱི་ས་མཚམས་སུ་ཆགས་པའི་མི་ཉག་བཙན་བཟུང་བྱེད་སྐབས་ལམ་
ལུགས་འདི་ཉིད་མི་ཉག་རྒྱལ་ཁམས་ཀྱི་སྲིད་དོན་སྒྲོམ་གཞིའི་ཆ་ཤས་ཤིག་ཡིན་པ་གསར་
རྙེད་བྱུང་ཡོད། ལམ་ལུགས་འདི་ནི་དུས་རབས་17 ནང་བོད་སོག་མཛའ་འབྲེལ་ཐད་
ཀྱི་གལ་གནད་ཆེ་བའི[ལོ་རྒྱུས་ཀྱི]རྒྱབ་ལྗོངས་ཤིག་ཡིན་རུང་། དེ་མིན་ཡ་གླིང་ནང་མར་
ས་ཁམས་ཆབ་སྲིད་ལ་སོགས་པའི་གནད་དོན་གཞན་དུ་མ་ཡོད་པ་བརྗོད་ག་ལ་དགོས།
དགེ་ལུགས་པའི་དབང་ཐང་དར་འཕེལ།
དགེ་ལུགས་པ་དང་སྡེ་པ་གཙང་པའི་དབར་དུ་རྙོག་འཛིང་མང་པོ་བྱུང་མོད། དགེ་
ལུགས་པའི་ཡིད་དབང་འཕྲོག་པའི་ཤིང་རྟའི་སྲོལ་འབྱེད་རྗེ་ཙོང་ཁ་པ་བློ་བཟང་གྲགས་
པའི་(1357-1419) སྐབས་ཏེ། དུས་རབས་14 པའི་མཇུག་དང་15 པའི་སྟོད་ཙམ་
ནས། དགེ་ལུགས་པར་ཕྱོགས་གང་ས་ནས་དབུ་བླ་སྟེན་མཁན་དུ་མ་བྱུང་བས། སྐབས་
འདིར་དགེ་ལུགས་པ་ལ་གཞན་གྱི་རྒྱབ་སྐྱོར་མེད་པ་ཞིག་གཏན་ནས་མིན། འདིར་
ནན་བརྗོད་བྱེད་དགོས་པ་ཞིག་ལ། སྐབས་དེའི་བོད་དབུས་ཀྱི་གནས་སྟངས་ཇི་ལྟ་བུ་
ཞིག་ཡིན་ཞེ་ན། སྤྱིར་སྡེ་པ་གཙང་པ་དབང་ཤུགས་ཆེ་ཤོས་དེ་ཡིན་ཡང་དེ་ལ་དབང་
ཤུགས་ཆ་ཚང་མེད། དགེ་ལུགས་པར[སྡེ་པ་གཙང་པས]གཉའ་གནོན་ཚབས་ཆེན་བྱས་
ཡོད་ཀྱང་དགེ་ལུགས་པའི་ནུས་པ་གཙོ་བོ་ཆོས་ཕྱོགས་ལ་ཡོད་པས། སྡེ་པ་གཙང་པས་
སྟབས་བདེའི་ངང་བཙན་པོ་དབང་ཡོད་བྱེད་ག་ལ་ཐུབ། ཕྱོགས་གཞན་ཞིག་ནས་བཤད་
ན། འདི་ནི་སྐབས་རེར་ཡོ་རུབ་སྤྱི་ཚོགས་ཁྲོད་དུ་བྱུང་བའི་རྒྱལ་པོ་དང་ཆོས་དཔོན་
བར་གསལ་ལ་མི་གསལ་བའི་གནས་སྟངས་དང་འདྲ་སེ་ཡོད། དེ་ཡང་དགེ་ལུགས་པས་
བོད་དབུས་དང་སོག་པོ་ཐུ་མེད་ཁྲོད་དུ་བཟུང་བའི་གོ་གནས་དང་། དེ་བཞིན་དུས་
རབས་15 པའི་སྟོད་ཙམ་ནས་རྒྱ་ནག་མིང་རྒྱལ་རྒྱུད་(1368-1644) ཀྱི་གོང་མ་
ཁྲིན་ཙོ་(chenzu) ཡིས་རྗེ་ཙོང་ཁ་པ་རྒྱ་ནག་གི་རྒྱལ་སར་མགྲོན་འབོད་ཞུས་པ་
ནས་བཟུང་། དགེ་ལུགས་པས་རྒྱ་ནག་དང་འབྲེལ་བ་ཐེངས་རེ་གཉིས་བྱས་ཡོད་པ་ཤེས་
རྒྱུ་གལ་ཆེ་(རྗེ་ཙོང་ཁ་པས་གདན་ཞུར་ཞལ་བཞེས་མ་མཛད་པར་རང་གི་ཚབ་ཏུ་སློབ་
བུ་ཞིག་མངགས་ཡོད་)།
རྒྱལ་དབང་སྐུ་ཕྲེང་གསུམ་པ་སྐུ་འཚོ་བཞུགས་ཀྱི་སྐབས་སུ་མིང་གོང་མའི་ཕོ་བྲང་ནས་
གསེར་ཡིག་དང་ཕྱག་རྟེན་ཕུལ་ཞིང་། དེ་ནི་རྒྱལ་དབང་སྐུ་ཕྲེང་གསུམ་པ་གོང་མ་ཨལ་
ཏན་ཁཱང་ལ་ཤུགས་རྐྱེན་ཆེ་བའི་རྒྱུ་མཚན་ཁོ་ན་མིན། དེ་ཡང་རྒྱལ་དབང་སྐུ་ཕྲེང་བཞི་
པ་སྐུ་མ་གཤེགས་པའི་གོང་ཙམ་དུ་རྒྱ་ནག་གིས་ཁོང་ལའང་ཆོ་ལོ་དང་ཕྱག་རྟེན་ཕུལ་
ཡོད།འོན་ཀྱང་འདིའི་སྐབས་སུ་མིང་གོང་མ་ཧ་ཅང་ཉམ་ཉེས་སུ་གྱུར་ཡོད་ཅིང་།མི་རིང་
བར་མན་ཇུ་ཆིང་གོང་མས་(1644-1911) རྒྱ་ནག་མིང་གོང་མའི་ཤུལ་འཛིན་བྱས་པ་
དང་། སོག་པོ་དང་འབྲེལ་ལམ་ཟབ་པའི་མན་ཇུ་གོང་མས་བོད་ཀྱི་ཆོས་དང་ས་ཁམས་
ཆབ་སྲིད་བཅས་ལ་དམིགས་བསལ་དོ་སྣང་བྱེད་འགོ་བཙུགས།
དུས་རབས་17 གྱི་ལོ་རབས་སྔ་མ་དག་གི་རིང་དུ། སོག་རིགས་ཐུ་མེད་ལ་བཟུང་བའི་
མཛའ་མཐུན་ལ་བརྟེན་ནས་དགེ་ལུགས་པས་སོག་རིགས་ཧོ་ཤོད་དང་འབྲེལ་ལམ་
འཛུགས་ཐུབ་ཡོད་ལ། སོག་པོའི་རིགས་རྒྱུད་འདི་པས་མི་རིང་བར་བོད་ཀྱི་བྱང་ཤར་ལ་
ཆགས་པའི་མཚོ་སྔོན་ས་ཁུལ་དབང་འོག་ཏུ་བསྡུས་ཏེ། སོག་རིགས་ཧོ་ཤོད་ཀྱི་རྒྱལ་པོ་གུ་
ཤྲི་ཁཱང་(1582-1655) གིས་དགེ་ལུགས་པར་རོགས་རམ་བྱས་པས་བོད་ཡུལ་དུ་དགེ་
ལུགས་པའི་བསྟན་པ་དར་བར་མ་ཟད། དགེ་ལུགས་པས་ཡུལ་ལུང་གཞན་ལ་ནུས་པ་
ལྡན་པའི་ཐོག་ནས་འབྲེལ་ལམ་འཛུགས་ཐུབ་པར་གྱུར།
དུས་རབས་17 པའི་དུས་འགོར་སོག་པོའི་རྟ་དམག་དང་གནས་སྐོར་བ་རྣམས་ལྷ་ས་
དང་བོད་དབུས་ཁུལ་དུ་སྟབས་བདེའི་ངང་གར་འགྲོ་གར་འདུག་བྱེད་ཆོག་པས། བོད་
ཕྱོགས་ནས་སོག་དོན་སྲིད་ཇུས་འདིང་རྒྱུ་ཤིན་ཏུ་གལ་ཆེན་གྱུར། དེ་ཡང་ལྔ་པ་ཆེན་
པོ་བྱིས་པའི་དུས་ནས་བཟུང་སྟེ། དགེ་ལུགས་པ་ནི་སོག་པོ་དང་སྡེ་པ་གཙང་པའི་འཁྲུག་
འཛིང་བར་གྱི་ཁེ་བཟང་ལེན་མཁན་ཞིག་ཏུ་གྱུར་ཡོད་པ་དཔེར་ན་སྤྱི་ལོ་1621 ལོར་ལྷ་
སའི་ཁུལ་དུ་ཡོད་པའི་སྡེ་པ་གཙང་པའི་དམག་ལ་སོག་དམག་གིས་འཐབ་རྒོལ་བྱས་པར་
བརྟེན།པཎ་ཆེན་རིན་པོ་ཆེས་བར་འདུམ་བྱས་ནས་སོག་དམག་ཕྱིར་འཐེན་བྱས་པ་དང་།
སོག་དམག་ཕྱིར་འཐེན་བྱེད་པར་སྔར་དགེ་ལུགས་པའི་ལག་ནས་འཕྲོགས་པའི་ས་ཞིང་
དང་དགོན་སྡེ་རྣམས་དགེ་ལུགས་པར་ཕྱིར་སྤྲོད་བྱས། དེ་ཙམ་དུ་མ་ཟད་ལོ་ན་གཞོན་
པའི་ཏཱ་ལའི་བླ་མ་ཁོང་ནི་གུ་ཤྲི་ཁཱང་གིས་གཙོས་པའི་སོག་རིགས་མང་པོའི་དད་གུས་བྱ་
ཡུལ་ཞིག་ཀྱང་ཡིན་ལ། དེའི་རྒྱུ་མཚན་ནི་སྔར་ཨལ་ཏན་ཁཱང་དང་རྒྱལ་དབང་གསུམ་
པའི་བར་གྱི་འབྲེལ་ལམ་ལས་བྱུང་ཡོད་ཅེས་བོད་ཀྱི་ལོ་རྒྱུས་ཡིག་ཆ་དག་ཏུ་གསལ།
བོད་ཀྱི་ཆབ་སྲིད་དང་འབྲེལ་བའི་གུ་ཤྲི་ཁཱང་གི་བྱས་རྗེས་གླེང་སྐབས། ང་ཚོས་ངེས་
པར་དུ་གོང་སྨོས་མཆོད་ཡོན་གྱི་འབྲེལ་བ་དེ་སེམས་སུ་འཛིན་དགོས་ཏེ། རྒྱུ་མཚན་ནི་
གུ་ཤྲི་ཁཱང་ལ་མཚོན་ན། སོག་པོ་ཤར་ནུབ་གཉིས་སུ་ཆགས་པའི་སོག་སྡེ་ཕལ་མོ་ཆེས་
(ཆ་ཚང་མིན) དགེ་ལུགས་པར་དད་མོས་ཆེ་བས། དབང་ལུང་སྩོལ་བའི[མཆོད་ཡོན]
མཛའ་འབྲེལ་གྱི་མིག་དཔེ་བལྟ་ས་འགྲོ་མགོན་འཕགས་པ་དང་ཀུབ་ལེ་ཁཱང་། ཨལ་ཏན་
ཁཱང་དང་རྒྱལ་དབང་སྐུ་ཕྲེང་གསུམ་པ་བཅས་ལ་བྱས་ཚེ། མཆོད་ཡོན་མཛའ་འབྲེལ་སྲ་
བརྟན་ཡོང་བར་ཐེ་ཚོམ་མེད་ལ། གུ་ཤྲི་ཁཱང་རང་ཉིད་ནི་དགེ་ལུགས་པའི་མགོན་སྐྱབས་
རྣམ་དག་ཅིག་དང་དགེ་ལུགས་པར་ཁེ་ཕན་སྦྱིན་མཁན་ཞིག་ཡིན་པའི་ཆ་ནས།ཁོང་
ལ་མཚོན་ན་ཡང་ཕྱི་ཚུལ་གྱི་རྣམ་པ་ཙམ་མིན་པར། དངོས་ཡོད་ཀྱི་དབང་རིས་དང་
བདག་རྐྱེན་མི་དམན་པ་ཐོབ་ཡོད། དེ་དང་དུས་མཚུངས་སུ་དགེ་ལུགས་པས་སོ་སོའི་
གྲུབ་མཐའི་གཟི་དཔལ་མི་ཉམས་སླད་སོག་པོའི་ཁྲོད་ཕྱི་སྲིད་བྱ་སྤྱོད་གང་སྤེལ་བ་ང་ཚོས་
ཉམས་འཇོག་བྱེད་དགོས།
གུ་ཤྲི་ཁཱང་གིས་1635 ནས་1637 བར་ལ་སོག་རིགས་ཤོག་ཁག་འགའི་དམག་གི་
འཇིགས་པ་ལས་དགེ་ལུགས་པ་སྲུང་སྐྱོབ་བྱས་ཡོད་ལ། ལྷག་པར་དུ་ཀཾ་ཚང་བཀའ་
བརྒྱུད་དང་ས་སྐྱ་པར་དད་མོས་ཆེ་བའི་མཚོ་སྔོན་ཡུལ་གྱི་སོག་སྡེ་རྣམས་རྩ་མེད་
བཟོས་ནས། མཚོ་སྔོན་ཕྱོགས་སུ་དགེ་ལུགས་པའི་བསྟན་པ་ཤུགས་ཆེར་སྤེལ་བ་དང་།
དེ་རྗེས་མཚོ་སྔོན་ནས་བོད་དབུས་སུ་ཤར་སྐྱོད་ཐོག་སྤྱི་ལོ་1637 ལོའི་ལོ་མཇུག་ཏུ་གུ་
ཤྲི་ཁཱང་ལྷ་སར་འབྱོར་ནས། གཟབ་མཆོར་དང་དགའ་སྟོན་གྲ་རྒྱས་ཐོག་རྒྱལ་དབང་ལྔ་
པ་ཆེན་པོ་དང་ཐུག་འཕྲད་མཛད། དེའི་དགའ་སྟོན་འཚོག་ཡུལ་ནི་ལྷ་ལྡན་གྱི་གཙུག་
ལག་ཁང་གཙོ་བོ་ཇོ་ཁང་ཡིན་ཡང་། རྣམ་པ་ནི་རྒྱལ་ཁབ་རིམ་པའི་མཛའ་འབྲེལ་དང་
མཚུངས་ལ། མཆོད་ཡོན་གྱི་མཛའ་འབྲེལ་ལྟར་ཕྱག་རྟགས་འབུལ་རེས་དང་ཆོ་ལོ་སྩོལ་
རེས་སོགས་མཛད་ཡོད། དེས་ན་སོག་རིགས་ཧོ་ཤོད་དང་མཛའ་འབྲེལ་འཛུགས་རྒྱུ་
ནི་དགེ་ལུགས་པའི་ཕྱི་སྲིད་ཀྱི་སྲིད་ཇུས་གཙོ་བོ་དེ་ཡིན་པ་སྨྲོས་མེད་ཡིན། དེ་ཡང་
སྐབས་དེར་སྡེ་པ་གཙང་པའི་གནོད་འཚེ་ཡོངས་སུ་རྩ་མེད་བཟོས་མེད་ཀྱང་། གུ་ཤྲི་ཁཱང་
ལྷ་སར་སླེབས་པར་བརྟེན་བོད་དབུས་སུ་དགེ་ལུགས་པའི་གོ་གནས་སྲ་བརྟན་དུ་གྱུར།
མཚམས་འདིར་གསལ་པོར་བརྗོད་དགོས་པ་ཞིག་ལ། དགེ་ལུགས་པའི་སྲིད་ཇུས་ཀྱི་
དམིགས་ཡུལ་ནི་སོ་སོའི་དགྲ་ཟླ[སྡེ་པ་གཙང་པ]ཁ་གཏད་གཅོག་ཐུབ་པའི་དཔུང་དམག་
འཚོལ་རྒྱུ་ཡིན་པ་གསལ་པོ་ཡིན་ལ། དེ་བཞིན་ཕྱིའི་རྒྱབ་སྐྱོར་དེའང་སྲོལ་རྒྱུན་གྱི་མཆོད་
ཡོན་གྱི་ལམ་ནས་བྱུང་ཡོད།
པའི་སྐབས་འདིར་ཏཱ་ལའི་བླ་མའི་ཕོ་བྲང་ནི་འབྲས་སྤུངས་དགོན་པའི་ཆ་ཤས་སུ་གྱུར་
དགའ་ལྡན་ཕོ་བྲང་བྱ་བ་ཡིན་པ་ལས་པོ་ཏ་ལ་མིན་ལ། སེར་མོ་བའི་ལས་བྱེད་མི་སྣས་
ཁེངས་པའི་ཕོ་བྲང་འདི་ཉིད་དེ་ཤེད་ཙམ་ནས་བོད་དབུས་ཕལ་མོ་ཆེའི་སྲིད་གཞུང་ལྟ་
བུར་མཛད་ཀྱི་ཡོད། དེ་ལས་ཀྱང་གལ་འགངས་ཆེ་བ་ཞིག་ལ།ཏཱ་ལའི་བླ་མའི་གཟི་བརྗིད་
དང་ཤུགས་རྐྱེན་བོད་ཡུལ་ལས་བརྒལ་སྟབས། བོད་ཀྱི་ཕྱི་སྲིད་ལས་དོན་ནི་གཙོ་བོ་ཁོང་
སྒེར་ནས་སོག་རིགས་ཧོ་ཤོད་དང་དེ་མིན་སོག་སྡེ་གཞན་དང་འབྲེལ་བ་བྱ་རྒྱུ་དེ་ཡིན།
དགེ་ལུགས་པས་སོག་པོར་བཟུང་བའི་སྲིད་ཇུས་ཀྱི་དམིགས་ཡུལ་རྣམས་གུ་ཤྲི་ཁཱང་གིས་
ཡོངས་སུ་གྲུབ་པར་གནང་ཡོད་དེ། ཁོང་བོད་དབུས་ནས་སོག་ཡུལ་ལ་འཁོར་རྗེས་སྐབས་
དེའི་སོག་རིགས་ཧོ་ཤོད་ཀྱིས་རྩྭ་རར་བཟུང་བའི་མཚོ་སྔོན་ལ་ཕྱིར་ལོག་ཡོད་ཀྱང་། སྤྱི་ལོ་
1639ནས་1641 ལོའི་བར་གུ་ཤྲི་ཁཱང[བོད་དུ་ཕྱིར་སླེབས་ནས]བོན་པོས་བཟུང་བའི་
བོད་ལྷོ་ཤར་ཁམས་ཁུལ་ས་ཆ་རྣམས་ལ་གཡུལ་འགྱེད་བཙན་བཟུང་བྱས་ནས་དེ་དག་ཏཱ་
ལའི་བླ་མ་དང་དགེ་ལུགས་པའི་དབང་འོག་ཏུ་བསྡུས། [ཁམས་ཁུལ་དུ་བྱུང་བའི།གཡུལ་
འགྱེད་འདི་ནི་དགེ་ལུགས་པར་མཚོན་ན་ཧ་ཅང་གལ་གནད་ཆེ་སྟེ། འདི་ལ་བརྟེན་ནས་
དགེ་ལུགས་པས་བཟུང་བའི་ས་རྒྱ་ཇེ་ཆེར་སོང་བར་མ་ཟད། དེར་བསྟན་པ་རྒྱ་ཆེར་དང་
སྲ་བརྟན་དུ་འཛུགས་ཐུབ་པ་བྱུང་ཡོད། དེ་ཡང་དགོན་སྡེ་ཁག་ནི་ཆོས་ཀྱི་ལྟེ་གནས་
ཙམ་དུ་མ་ཟད་དཔལ་འབྱོར་གྱི་ལྟེ་བ་གལ་ཆེན་ཞིག་ཡིན་པ་ཅིས་ཀྱང་ཤེས་དགོས་སོ།
། དེའི་ཐད་ནས་བཤད་ན་གུ་ཤྲི་ཁཱང་གིས་ཏཱ་ལའི་བླ་མའི་ཡོན་བདག་རྣལ་མ་ཞིག་གི་
ཚུལ་དུ་སོ་སོའི་བླ་མར་དངོས་པོའི་མཆོད་སྦྱིན་ཕུལ་ཡོད་ལ་(འདིར་མཆོད་སྦྱིན་གྱི་དོད་
དུ་གཡུལ་འགྱེད་ལས་ཐོབ་པའི་འབྲས་བུ[ཁམས་ཁུལ]ཕུལ་ཡོད)། དེ་དང་དུས་མཚུངས་
སུ་གུ་ཤྲི་ཁཱང་རང་ཉིད་ཀྱི་སྟོབས་ཤུགས་དང་ཤུགས་རྐྱེན་ཇེ་ཆེར་སོང་། འདི་ནི་བོད་པ་
མིན་པའི་མི་རིགས་གཞན་ཞིག་གིས་སྲོལ་རྒྱུན་མཆོད་ཡོན་ལམ་སྲོལ་ལྟར་ཡོན་བདག་
མཛད་པས་གལ་འགངས་ཆེ་བའི་ལོ་རྒྱུས་ཀྱི་དོན་རྐྱེན་ཞིག་ཅི་ལ་མིན།
དགེ་ལུགས་པ་ནི་བོད་ཆོས་ལྡན་ཞིང་དུ་བསྟན་པ་སྲ་བརྟན་འཛུགས་མཁན་གྱི་གྲུབ་
མཐའ་ཆེས་མཐའ་མ་དེ་ཡིན་ལ། དུས་རབས་15 པའི་སྟོད་ཙམ་ལ་གཞི་ནས་བོད་
དབུས་སུ་བསྟན་པ་དར་འགོ་ཚུགས་ཀྱང་། སྐབས་དེར་གྲུབ་མཐའ་རྙིང་པ་རྣམས་བོད་
དབུས་སུ་བསྟན་པ་རྒྱ་ཆེར་རྒྱས་ནས། བོད་ཤར་ཕྱོགས་ཁམས་ཁུལ་དུ་ཡང་བསྟན་པ་
སྤེལ་འགོ་འཛུགས་བཞིན་ཡོད། རྒྱ་གར་ལ་ཨེ་སི་ལམ་ཆོས་ལུགས་ཀྱི་དབང་ཤུགས་
ཆེས་ཆེར་དར་བ་ལ་སོགས་པར་བརྟེན་ནས། ཁམས་ཁུལ་རྒྱ་བོད་ས་མཚམས་ནི་བོད་ཀྱི་
དཔལ་འབྱོར་གྱི་འདུས་མདོ་ཆེ་ཤོས་སུ་གྱུར། དེར་ཚོང་ལས་རིགས་ཇེ་མང་སོང་བ་དང་།
རིམ་བཞིན་ཕྱོགས་གཉིས་ཀྱི་མི་འབོར་ཇེ་མང་ཕྱིན་ཏེ། བོད་རྟ་དང་རྒྱ་ཇའི་ཚོང་ལས་ཇེ་
ཡག་ནས་ཇེ་ཡག་ཏུ་སོང་བས་དཔལ་འབྱོར་ཕོན་ཆེན་མཁོ་སྒྲུབ་བྱ་ཐུབ་ཅིང་། ཚོང་པ་
མི་ཉུང་བ་ཞིག་དེའི་སྐབས་ཀྱི་བླ་མའི་ཡོན་བདག་ཀྱང་བྱ་ཐུབ། དེར་བརྟེན་གྲུབ་མཐའ་
གཞན་རྣམས་ཀྱིས་རང་བཞིན་གྱིས་ས་གནས་དེར་དགོན་སྡེ་བཞེངས་འགོ་བརྩམས་ནས་
བསྟན་པ་རྒྱ་ཆེར་སྤེལ་ཟིན། དགེ་ལུགས་པ་ཕྱིས་སུ་ཁམས་ཁུལ་དུ་བྱོན་པ་དང་། སྔར་
དགེ་ལུགས་པར་སོག་པོའི་དམག་ཤུགས་ཀྱི་དཔུང་རོགས་འཚོལ་དུ་འཇུག་མཁན་གྱི་
གྲུབ་མཐའ་གཞན་རྣམས་ཀྱིས་ད་རེས་ཀྱང་ས་གནས་དེར་དགེ་ལུགས་པའི་བསྟན་པ་
དར་སྤེལ་གཏོང་བར་འགོག་རྐྱེན་བཟོས་ཤིང་། དོན་རྐྱེན་འདི་དག་ནི་དུས་རབས་17
ནང་གུ་ཤྲི་ཁཱང་གིས་ཁམས་ཁུལ་བོན་པོ་ལ་གཡུལ་འགྱེད་བྱས་པ་དང་། ཕྱིས་སུ་དུས་
རབས18ནང་མན་ཇུས་བོན་པོར་གཡུལ་འགྱེད་བྱས་པའི་དོན་རྐྱེན་དག་གི་རྒྱབ་
ལྗོངས་སུ་གོ་བ་ལེན་རྒྱུ་གལ་ཆེ་བར་མཐོང་ངོ་།།
ལྔ་པ་ཆེན་པོའི་རྒྱལ་ཁ།
སོག་པོས་ཁམས་ཁུལ་དུ་བཤམས་པའི་གཡུལ་འགྱེད་དེ་ཅུང་འགོར་འགྱངས་བྱུང་ཡང་།
མཐར་གཡུལ་འགྱེད་ལས་རྣམ་པར་རྒྱལ་རྗེས་གུ་ཤྲི་ཁཱང་གིས་དམག་དཔུང་ཁྲིད་དེ་བོད་
དབུས་སུ་ཆས། དབུས་ཕྱོགས་ཀྱི་དགེ་ལུགས་པའི་གོ་གནས་ཡོངས་སུ་སྲ་བརྟན་བགྱི་
པའི་ལས་འགན་མཐའ་མ་སྟེ། སྡེ་པ་གཙང་པའི་དབང་ཤུགས་རྩ་མེད་བཟོ་རྒྱུ་དེ་ཡིན་
ཞིང་། སྡེ་པ་གཙང་པ་རྩ་མེད་གཏོང་བའི་གཡུལ་འགྱེད་ནི་སྤྱི་ལོ་1642 ལོའི་དཔྱིད་
ཀ་ཙམ་ལ་མཇུག་བསྒྲིལ་བ་དང་། སྐབས་དེར་སྡེ་པ་གཙང་པ་ཡོངས་སུ་རྩ་མེད་བཟོས་
ཟིན། འདིའི་སྐབས་སུ་རྒྱལ་དབང་ལྔ་པ་དང་གུ་ཤྲི་ཁཱང་གཉིས་ཀྱི་བྱ་སྤྱོད་ནི་འགྲོ་
མགོན་འཕགས་པ་དང་ཀུབ་ལེ་ཁཱང་གཉིས་ཀྱི་མཆོད་ཡོན་མཛའ་འབྲེལ་ལ་དངོས་སུ་
ལད་མོ་བྱེད་བཞིན་པ་སྔར་ལས་ཀྱང་གསལ། དེ་ནས་ལྔ་བ་ཆེན་པོ་གཙང་ཕྱོགས་སུ་
ཆིབས་སྒྱུར་མཛད་པ་དང་། བོད་ཀྱི་ལོ་རྒྱུས་དེབ་ཐེར་ཁག་ཏུ་ཡོངས་གྲགས་ལྟར། གུ་
ཤྲི་ཁཱང་བོད་ཀྱི་རྒྱལ་པོར་ངོས་འཛིན་བྱས་པ་དང་། ཀུབ་ལེ་ཁཱང་གིས་བོད་རྒྱལ་ཁབ་
ཀྱི་བདག་དབང་འགྲོ་མགོན་འཕགས་པར་ཕུལ་བ་ལྟར། གུ་ཤྲི་ཁཱང་གིས་ཀྱང་བོད་ཀྱི་
བདག་དབང་རྒྱལ་དབང་ལྔ་པ་ཆེན་པོར་ཕུལ། འོན་ཀྱང་གུ་ཤྲི་ཁཱང་གིས་བོད་ཀྱི་བདག་
དབང[ལྔ་པ་ཆེན་པོར]ཕུལ་མིན་ལ་མ་ལྟོས་པར་། ཁོས་རྒྱལ་པོའམ་ཁ་གན་གྱི་གོ་གནས་
རང་སོར་བཟུང་ངོ་།
ཕན་ནུས་ལྡན་པའི་ཕྱི་འབྲེལ་སྲིད་ཇུས་ལ་བརྟེན་ནས་སོག་པོའི་ཁྲོད་དགེ་ལུགས་པའི་
གཟི་བརྗིད་དང་དབང་ཤུགས་རྒྱས་ཏེ[གོང་གསལ་ལོ་རྒྱུས]དོན་རྐྱེན་འདི་དག་བྱུང་བ་
དང་། ཉེ་དུས[བོད་རིག་པ་དང་འབྲེལ་བའི]དཔྱད་རྩོམ་མང་པོ་སྤེལ་བར་བརྟེན། དགེ་
ལུགས་པའི་ཤུགས་རྐྱེན་ཇི་ཙམ་ཆེ་མིན་ཉེ་བའི་ཆར་གཞི་ནས་གསལ་པོ་བྱུང་ཡོད། སྤྱིར་
ན་གུ་ཤྲི་ཁཱང་གིས་གཙང་པའི་དམག་དཔུང་ཕམ་ཉེས་བཏང་རྗེས་ཁོང་ལ་བོད་ཀྱི་
རྒྱལ་པོ་ཡིན་པར་ངོས་འཛིན་བྱས་ཡོད་ཀྱང་། དེའི་ལོ་ཤས་ཀྱི་གོང་ལ་ཁོང་ལ་བོད་ཀྱི་
ཆོས་རྒྱལ་ཞེས་པའི་མཚན་གནས་ཐོབ་ཅིང་། “ཆོས་རྒྱལ”ཟེར་བའི་གོ་གནས་ཀྱི་མིང་
མཐའི“རྒྱལ”ལམ་རྒྱལ་པོ་བྱ་བ་ནི་སོག་སྐད་དུ་ཁཱང་(Khan) ཞེས་པ་དེའོ།། གུ་ཤྲི་ཁཱང་
གིས་རྒྱལ་པོའམ་ཁཱང་ཞེས་པའི་གོ་གནས་དངོས་སུ་བེད་སྤྱོད་བྱས་པའི་རྒྱུ་མཚན་ནི། ཏཱ་
ལའི་བླ་མས་ཁོང་ལ་སྩལ་བ་ཁོ་ནར་རག་ལས་པ་ད་གཟོད་གསལ་པོར་ཤེས་ཐུབ།དེ་བས་
ན་ཏཱ་ལའི་བླ་མས་མཆོད་ཡོན་དང་མཚུངས་པའི་མཛའ་འབྲེལ་དང་། བོད་ཀྱི་སེར་མོ་
བས་དབང་ལུང་སྩོལ་བའི་ལམ་སྲོལ་ལས་ཐོབ་པའི་བདག་རྐྱེན་དང་དབང་ཤུགས་གང་
ཡིན་པ་སྔར་ང་ཚོའི་བསམ་ཚོད་ལས་ཀྱང་བརྒལ་ཡོད་པ་བསྙོན་དུ་མེད། འདི་ལྟར་
བལྟས་ན་དུས་རབས17པའི་སྐབས་སུ་ཡ་གླིང་ནང་མའི་རྒྱལ་སྤྱིའི་འབྲེལ་ལམ་ལ་ལྟ་
ཚུལ་གསར་བ་ཞིག་བསྐྲུན་ནས། ཏཱ་ལའི་བླ་མའི་བཞུགས་གནས་སུ་གྱུར་པའི[རྒྱལ་ས]ལྷ་
ས་ནི་ཡ་གླིང་ནང་མའི་ཆབ་སྲིད་ཀྱི་ལྟེ་བ་གལ་ཆེན་གྲས་ཀྱི་གཅིག་ཡིན་པར་མངོན། ཨ་
ཤིམ་མ་ཧ་ཡུ་མི་ཀོ་(Ashimaha Yumiko) ཡིས་བྲིས་པའི་དཔྱད་རྩོམ་ཞིག་ཏུ་ཞིབ་
ཕྲ་གསལ་བ་ལྟར། དུས་རབས་17 ནང་རྒྱལ་དབང་ལྔ་པ་ཆེན་པོའི་ཆབ་སྲིད་ཀྱི་མཛད་
འཕྲིན་རྒྱས་པ་དང་། ཁོང་གི་སྐུ་མདུན་ནས་ཁ་གན་ནམ་རྒྱལ་པོ་ཞེས་པའི་ཆོ་ལོ་བསྩལ་
རྗེས་ད་གཟོད་སོག་པོའི་རྗེ་བོ་དུ་མས་ཁ་གན་ཞེས་པའི་མཚན་གནས་དངོས་སུ་བཀོལ་
སྤྱོད་བྱས་པ་དང་། སྤྱིར་ན་དུས་རབས་17 པའི་ནང་མན་ཇུ་གོང་མས་སོག་པོའི་རྗེ་བོ་
རྣམས་ལ་ཆོ་ལོ་འདི་འབུལ་མྱོང་ཡོད་མོད། དེ་ནི་ཏཱ་ལའི་བླ་མས་སྔར་ནས་བསྩལ་ཟིན་
པའི་ཆོ་ལོ་དེ་ཡང་བསྐྱར་ཕུལ་བ་ཙམ་ལས་གཞན་ཅི་ཡང་མི་མཚོན། དེ་ནི་ཏཱ་ལའི་
བླ་མས་སོག་པོའི་དབུ་ཁྲིད་བསྐོས་སོ་ཞེས་པའི་དོན་མིན་ཡང་། ཁོང་གི་སྐུ་མདུན་ནས་
ཆོ་ལོའི་བྱིན་རླབས་འཐོབ་རྒྱུ་ནི་ཆོ་ལོ་དེ་ཉིད་ཁྲིམས་མཐུན་ཡིན་མིན་གྱི་མཚོན་བྱེད་ཀྱི་
ཆ་ཤས་གལ་ཆེན་ཞིག་ཡིན་པ་ཧ་ཅང་གསལ། ཨ་ཤིམ་མ་ཧ་ཡུ་མི་ཀོས་གསུངས་པ་ལྟར།
སོག་པོའི་རྒྱལ་པོ་རྣམས་ཀྱིས་ཏཱ་ལའི་བླ་མའི་སྐུ་མདུན་ནས་ཆོ་ལོའི་བྱིན་རླབས་འཐོབ་
པར་འབད་པ་ཆེན་པོ་བྱེད་ཅིང་།བྱིན་རླབས་དེ་མ་ཐོབ་ཚེ[རང་ཉིད་ཀྱི་ཆོ་ལོ་དེ་ཉིད]ཚད་
ལྡན་མིན་པ་མཐོང་གི་ཡོད། གནད་དོན་འདི་ནི་མུ་མཐུད་དེ་དུས་རབས་18 པའི་ནང་
དུ་བྱུང་ཡོད་ཅིང་།ཕྱིས་སུ་དབྱིན་ཇི་དང་ཨུ་རུ་སུ་བཙན་རྒྱལ་རིང་ལུགས་པས་ཐོག་མར་
ཡ་གླིང་ནང་མ་དང་། དེ་ནས་ས་འདྲེས་ཡུལ་གྲུ་གཞན་རྣམས་དབང་སྒྱུར་བྱ་ཆེད་བོད་
འདི་དབང་སྒྱུར་བྱ་དགོས་སོ་སྙམ་པའི་ལྟ་ཚུལ་བྱུང་བའི་རྒྱུ་རྐྱེན་ཡང་དེ་ཡིན།
མན་ཇུ་སླེབས་པ།
གུ་ཤྲི་ཁཱང་གིས་སྣེ་ཁྲིད་པའི་སོག་རིགས་ཧོ་ཤོད་ནི། སོག་རིགས་བྱིངས་ལྟར་སོ་སོའི་དབུ་
ཁྲིད་ཀྱིས་ཏཱ་ལའི་བླ་མའི་སྐུ་མདུན་ནས་ཆོ་ལོ་ཐོབ་པའི་སོག་རིགས་ཤིག་ཡིན་ཞིང་།སྤྱིར་
སོག་པོ་ལ་ཚོ་ཁག་ཆེན་པོ་གཉིས་ཡོད་དེ། དེ་ནི་ཤར་སོག་དང་ནུབ་སོག་གོ། སོག་པོ་ཤར་
མ་རྣམས་གསར་དུ་དབང་ཤུགས་རྒྱས་པའི་མན་ཇུ་དང་ཧ་ཅང་འབྲེལ་བ་བཟང་། ཏཱ་
ལའི་བླ་མ་གོ་སར་ཕེབས་པ་དང་མན་ཇུ་གོ་སར་སླེབས་ཏེ་རྒྱ་ནག་དབང་འོག་བསྡུས་པ་
གཉིས་དུས་མཉམ་ལ་ཁེལ་ཡོད་ཅིང་། མན་ཇུས་བཙུགས་པའི་རྒྱལ་ཁབ་ནི་ཡ་གླིང་ནང་
མའི་མངའ་ཐང་ཞིག་ཡིན་རུང་། ད་བར་དེར་དཔྱད་གཏམ་སྤེལ་མཁན་ཧ་ཅང་ཉུང་ངུ་
ལས་མེད།མན་ཇུ་ལ་མཚོན་ན་ཏཱ་ལའི་བླ་མས་སོག་པོར་བཟུང་བའི་བདག་རྐྱེན་ལྟ་བུ་སོ་
སོར་ཐོབ་རྒྱུ་ཧ་ཅང་གལ་ཆེ་ལ། ལྷག་པར་དུ་སོག་པོ་ནུབ་མ་རྣམས་ལ་དེ་ལྟ་བུའི་ཤུགས་
རྐྱེན་ཡོང་ཐབས་བྱ་རྒྱུ་དེ་བས་ཀྱང་གལ་ཆེ། དགོས་པ་འདི་ལ་བརྟེན་ནས་མན་ཇུ་དང་
ཏཱ་ལའི་བླ་མའི་བར་སྔར་ནས་འབྲེལ་ལམ་བྱུང་བ་མཚར་སྣང་བྱ་མི་དགོས་སྙམ། འབྲེལ་
ལམ་དེ་ཡང་གུ་ཤྲཱི་ཁང་གིས་བཙུགས་ཡོད་པ་སྨྲོས་མེད་ཡིན། ལོ་རྒྱུས་ཀྱི་དུས་མཚམས་
འདིར་ཆོས་ལུགས་དང་ས་ཁམས་ཆབ་སྲིད་ཀྱི་དོན་རྐྱེན་གཉིས་ཕན་ཚུན་འབྲེལ་ནས་
ཡོད་པ་དང་། མན་ཇུ་དང་བོད་བརྒྱུད་ནང་བསྟན་དབར་འབྲེལ་བ་བྱུང་བའི་བརྒྱུད་
རིམ་གཅིག་ནི། སོག་པོ་དང་བོད་བརྒྱུད་ནང་བསྟན་བར་འབྲེལ་བ་བྱུང་བ་དང་འདྲ་སྟེ་
དེའི་རྩ་བ་སྲོལ་རྒྱུན་ལ་ཐུག་ཡོད། དེ་ཡང་མན་ཇུ་དང་སོག་པོའི་བར་གྱི་མཛའ་འབྲེལ་
ལ་བརྟེན་ནས། བོད་བརྒྱུད་ནང་བསྟན་གྱི་དབང་ལུང་གནང་བའི་ལམ་སྲོལ་དང་། དེའི་
ཕྱོགས་ལ་སོག་པོའི་ལྟ་ཚུལ་གང་ཡོད་མན་ཇུས་ཤེས་རྟོགས་བྱུང་ཡོད་པ་བརྗོད་ག་ལ་
དགོས། དབང་ལུང་གནང་བའི་ལམ་སྲོལ་དེ་དག་རྒྱ་ནག་ལ་སོགས་པ་དབང་འོག་ཏུ་
བསྡུ་མཁན་མན་ཇུ་རྒྱལ་ཁམས་སུ་ཕྱོགས་གཞན་ཞིག་ནས་ཀྱང་དར་ཡོད་དེ། དེ་ནི་རྒྱ་
ནག་གི་རྒྱལ་རྒྱུད་སྔ་མ་མིང་རྒྱལ་རབས་ཀྱི་སྐབས་སུ་ལམ་སྲོལ་དེ་དག་ལག་ལེན་བསྟར་
བ་མ་ཟད། སོག་པོ་ཡོན་རྒྱལ་རབས་(1271-1368) ཀྱི་སྐབས་སུ་སྲོལ་རྒྱུན་འདི་དག་
གོང་མའི་ཕོ་བྲང་གི་ཆོ་ག་ཁྱད་པར་ཅན་དུ་གྱུར་ཡོད་དོ།།དར་ཁྱབ་ཆེ་ལ་དང་བ་འདྲེན་
པའི་ཆོས་ལུགས་ཀྱི་ལམ་སྲོལ་འདི་དང་། ཏཱ་ལའི་བླ་མས་སོག་པོར་བཟུང་བའི་ཤུགས་
རྐྱེན་གཉིས་ལ་བརྟེན་ནས།མན་ཇུས་ཏཱ་ལའི་བླ་མ་དང་མཛའ་འབྲེལ་མི་འཛུགས་ཀ་མེད་
བྱུང་ཡོད།
གུ་ཤྲི་ཁཱང་གིས་བོད་ལ་བཟུང་བའི་གོ་གནས་དེ[རྒྱ་བོད]མཛའ་འབྲེལ་གྱི་གནས་ཚུལ་
འདི་དག་བྱུང་པའི་རྒྱུ་རུ་སོང་ཡང་། ཆིང་རྒྱལ་རྒྱུད་མ་བཙུགས་པའི་གོང་དུ་ཏཱ་ལའི་བླ་
མས་མན་ཇུ་གོང་མ་ཧོང་ཏེ་ཅི་(HongTaji) དང་འབྲེལ་བ་བྱེད་མུས་ཡིན་པ་ང་ཚོས་
མཐོང་རྒྱུ་ཡོད་དོ། ། དེ་ཡང་གོང་མ་ཧྲུན་ཙི་(Shunzi) རྒྱལ་ཁྲིར་ཕེབས་ནས་1644
ལོར་རྒྱལ་རྒྱུད་གསར་པ་དྲིལ་བསྒྲགས་བྱེད་སྐབས། ཏཱ་ལའི་བླ་མས་ཆིང་གོང་མའི་ཕོ་
བྲང་དུ་བཀྲ་ཤིས་པའི་འཚམས་འདྲི་ཞུ་བར་ཕོ་ཉ་ཞིག་ཀྱང་མངགས་པར་མ་ཟད། དེའི་
ལན་དུ་ཆིང་གོང་མའི་ཕོ་བྲང་ནས་ཏཱ་ལའི་བླ་མའི་མདུན་དུ་ཕོ་ཉ་ཞིག་ཀྱང་བརྫངས་
ཡོད། 1648 ལོར་[རྒྱ་བོད]མཛའ་འབྲེལ་གྱི་ཚད་གཞི་ཇེ་མཐོར་སོང་ནས་མན་ཇུ་གོང་
མའི་ཕོ་བྲང་ནས་ཏཱ་ལའི་བླ་མ་སྐུ་དངོས་པེ་ཅིང་དུ་ཕེབས་བསུ་ཞུ་བའི་མགྲོན་ཤོག་ཕུལ་
བས་དེ་ལྟར་ཕེབས་རྒྱུར་ཞལ་བཞེས་གནང་སྟེ། སྤྱི་ལོ་1652 ལོར་ཆིབས་ཐོན་མཛད་
ནས་1653 ལོར[པེ་ཅིང]དུ་ཞབས་སོར་འཁོད། མཇལ་འཕྲད་འདི་དང་འབྲེལ་བའི་
གནད་དོན་དུ་མར་དོ་སྣང་བྱ་འོས་ཏེ། གཅིག་ན་འདིའི་དུས་སུ་ཏཱ་ལའི་བླ་མ་ནི་མན་ཇུ་
གོང་མའི་མངའ་འོག་མིན་པར་ཐ་དད་དུ་གནས་པའི་རྒྱལ་ཁབ་ཅིག་གི་དབུ་ཁྲིད་ཡིན་
པ་མཇལ་འཕྲད་འདིའི་སྣེ་ལེན་བྱེད་སྟངས་ལས་རྟོགས་ཐུབ་ལ། དེ་ལྟར་ཡིན་པ་ཕྱིས་སུ
ཁོང་གིས་མན་ཇུ་དང་སོག་པོའི་བར་གྱི་མཛའ་འབྲེལ་ཇེ་ཟབ་ཏུ་བཏང་བའི་མཛད་པ་
ལས་ཀྱང་རྟོགས་ཐུབ།
དེ་ཡང་མཇལ་འཕྲད་འདི་ནི་རྒྱ་བོད་སོ་སོའི་བླ་ན་མེད་པའི་དབུ་ཁྲིད་གཉིས་ཀྱི་དབར་
དུ་བྱུང་བའི་མཚོན་རྟགས་མང་པོ་ཡོད་པ་ལས། གཅིག་ནི་ལོ་ན་གཞོན་པའི་མན་ཇུ་གོང་
མ་རང་ཉིད་ཀྱི་སློབ་སྟོན་པའི་མཛུབ་བཀོད་ལྟར་ཏཱ་ལའི་བླ་མ་ཕེབས་བསུ་ཞུ་བར་རྒྱལ་
སའི་ཕྱི་རུ་བཅར་རོ། ། མཇལ་འཕྲད་སྐབས་སུ་བྱུང་བའི་རྟེན་འབྲེལ་གྱི་མཛད་སྒོ་དང་
ཆོ་ལོ་སྩལ་ལེན་ལ་སོགས་པ་ནི། སྐབས་དེའི་གནས་བབ་འོག་འབྱུང་འོས་པའི་གནས་
ཚུལ་ཤ་སྟག་ཡིན་པ་དང་། ཏཱ་ལའི་བླ་མར་མཚོན་ན་མཇལ་འཕྲད་འདི་ནི་ཁོང་དང་མན་
ཇུ་ཕོ་བྲང་བར་སྔར་གནས་མཛའ་འབྲེལ་ཇེ་བཟང་དུ་བཏང་ནས། མཆོད་ཡོན་གྱི་
ཚད་དུ་བསླེབ་རྒྱུའི་གོ་སྐབས་སུ་མཐོང་ཡོད་པ་དང་། ཆིང་གི་ཡིག་ཚང་ཁག་ལ་བལྟས་
ན། མན་ཇུ་གོང་མས་མཇལ་འཕྲད་འདིར་བཟུང་བའི་ལྟ་ཚུལ་ནི། སོ་སོའི་མངའ་འོག་
ས་ཁུལ་དུ་ཆོས་དགེ་བའི་མཛད་པ་བསྐྱངས་དང་སྐྱོང་བཞིན་པའི་གལ་ཆེའི་མི་སྣ་ཁོང་
དང་གཞུང་འབྲེལ་གྱི་འབྲེལ་ལམ་བཙུགས་ཏེ། ཆིང་རང་ཉིད་ལ་གལ་འགངས་ཆེ་བའི་
ས་ཁུལ་རྣམས་ལ་མཛའ་འབྲེལ་ཐོག་དབང་ཤུགས་ལག་སྟར་བྱེད་པའི་གོ་སྐབས་ཤིག་ཏུ་
མཐོང་ཡོད་འདུག སོག་ཡུལ་དུ་རིམ་གྱིས་དར་བཞིན་པའི་དགེ་ལུགས་པ་དང་ཏཱ་ལའི་
བླ་མ་སྐུ་སྒེར་གྱི་བདག་རྐྱེན་དེ་ཡང་ཆིང་གོང་རང་ཉིད་ཀྱིས་ཡ་གླིང་ནང་མ་དབང་སྒྱུར་
བྱེད་པར་ཕན་འབྲས་ཡོང་བར་མཐོང་ཡོད་མོད། འོན་ཀྱང་ལྟ་ཚུལ་དང་སྲིད་ཇུས་འདི་
ལྟ་བུ་ནི་ཏཱ་ལའི་བླ་མ་ཆིང་གོང་མའི་འབངས་མི་ཞིག་ཡིན་པའི་ཐོག་ནས་རྩ་བ་ནས་བྱུང་
མེད་ཅིང་། ཏཱ་ལའི་བླ་མའི་སྲིད་ཇུས་དང་བྱ་སྤྱོད་རྣམས་ཆིང་གོང་མ་རང་ཉིད་ཀྱི་སྲིད་
ཇུས་དང་མཐུན་ན་སྙམ་མོད། དེ་ལ་གོང་མས་ཐེ་གཏོགས་བྱ་མི་ཐུབ། གང་ལྟར། ཏཱ་ལའི་
བླ་མ་དང་གོང་མའི་བར་གྱི་མཛའ་འབྲེལ་ཟབ་མོར་གནས་པ་དང་།ལྔ་པ་ཆེན་པོ་རྒྱ་ནག་
ཏུ་བཞུགས་སྐབས་ཆོ་ལོ་དང་གཟེངས་བསྟོད་ཕུལ་བས་མི་ཚད། གོང་མའི་ཕོ་བྲང་ནས་
གུ་ཤྲི་ཁཱང་ལ་བརྩི་མཐོང་ཆེ་བའི་འཕྲིན་ཡིག་ཅིག་ཀྱང་ཕུལ་ཞིང་། སྤྱི་ལོ་1655 ལོར་
གུ་ཤྲི་ཁཱང་གྲོངས་སྐབས་གོང་མའི་ཕོ་བྲང་ནས་མྱ་ངན་གྱི་སེམས་གསོ་དང་གུས་འདུད་
ཞུ་སླད་ཏཱ་ལའི་བླ་མའི་ཕོ་བྲང་དུ་ཕོ་ཉ་ཞིག་ཀྱང་བརྫངས་སོ། ། འདིའི་ཡས་མས་སུ་ལྷ་
ས་ནི་སོག་ཡུལ་དང་འབྲེལ་ལམ་འཛུགས་སའི་ལམ་འགོ་གལ་ཆེན་ཞིག་ཡིན་པ་རྩོད་
མེད་ཡིན་ཞིང་། དེ་ཡང་འདིར་སོག་ཡུལ་ཞེས་པ་ནི་གཙོ་བོ་ཆིང་གོང་མའི་མངའ་རིས་
ལས་ལོགས་སུ་གནས་པའི་སོག་པོ་ནུབ་མ་རྣམས་ལ་གོ་དགོས། དེ་ཡང་ཏཱ་ལའི་བླ་མ[རྒྱ་
ནག་པེ་ཅིང]དུ་ཕེབས་རྗེས་གོང་མའི་ཕོ་བྲང་དང་སོག་སྡེ་རྣམས་ཀྱི་བར་མཛའ་འབྲེལ་
ཇེ་ལེགས་སུ་ཕྱིན་པ་ནི་སྟེས་དབང་ཞིག་ག་ལ་ཡིན། གཞན་ཡང་ཏཱ་ལའི་བླ་མའི་དབང་
ཤུགས་ལ་བརྟེན་ནས་བོད་མཐོ་སྒང་གི་བྱང་ཤར་སྣེ་མོར་ཁེལ་བའི་རྒྱ་དང་བོད་སོག་
གི་ས་མཚམས་ཀྱི་རྙོག་ཟིང་ཞིག་ཀྱང་ཞི་འཇགས་སུ་སོང་། འདི་དག་ཐམས་ཅད་དགེ་
ལུགས་པས་སོག་པོ་དང་མཆོད་ཡོན་མཛའ་འབྲེལ་བཟུང་བ་ལས་བྱུང་ཡོད་པ་བརྗོད་ག་
ལ་དགོས།
རྒྱ་བོད་མཛའ་འབྲེལ་གྱི་རྙོག་དྲ།
སྤྱི་ལོ་1667 ལོར་གོང་མ་ཁང་ཤི་(Kangxi) ཆིང་གི་རྒྱལ་ཁྲིར་འཁོད་པ་
དང་། དེ་ནས་རིང་པོར་མ་ཐོགས་པར་གྱེན་ལོག་ཚབས་ཆེན་བྱུང་ནས་གྱེན་ལོག་པས་
རྒྱ་བོད་ས་མཚམས་ཀྱི་ས་ཁུལ་དུ་མ་བཙན་བཟུང་བྱས་ཤིང་། ཕྱོགས་གཉིས་ནས་ཏཱ་
ལའི་བླ་མ་དང་མཛའ་འབྲེལ་རྒྱུན་འཛིན་བྱེད་པར་ལྷ་སར་ཕོ་ཉ་མངགས་གཏོང་བྱས་པ་
དང་། ལྷག་པར་དུ་ཆིང་གོང་མས་ཏཱ་ལའི་བླ་མར་བོད་ལ་ཡོད་པའི་སོག་རིགས་ཧོ་ཤོད་
ཀྱི་དམག་དཔུང་རྣམས་གྱེན་ལོག་པ་བཙན་གནོན་བྱེད་སླད་ཆིང་གི་དཔུང་རོགས་སུ་
གཏོང་བར་ཞུ་གསོལ་ནན་པོ་བཏབ་ཅིང་། ཏཱ་ལའི་བླ་མས་ཐོག་མར་ཞུ་གསོལ་དང་ལེན་
བྱ་སྙམ་ཡང་། མཐར་སོག་རིགས་ཧོ་ཤོད་ཀྱི་དམག་དཔུང་བཏང་མེད། དེས་ནི་ཏཱ་ལའི་བླ་
མས་བྱ་བ་ཅི་མཛད་རང་མོས་ཡིན་པར་མ་ཟད། བོད་ཀྱི་ཁྱིམ་མཚེས་རྒྱལ་ཁབ་རྣམས་
དང་འབྲེལ་བའི་རྒྱལ་སྤྱིའི་བོད་དོན་ཐད་ཁོང་ཇི་འདྲའི་གལ་ཆེན་ཡིན་པ་བསྐྱར་དུ་ར་
སྤྲོད་བྱས་ཡོད།
གནད་དོན་འདི་དག་དང་འབྲེལ་བའི་བོད་དང་ཏཱ་ལའི་བླ་མའི་མཛད་པ་ལ་དུས་རབས་
17 པའི་མཇུག་ཙམ་ནས་འགྱུར་བ་ཆེན་པོ་ཕྱིན་ཡོད་ཅིང་། དེ་ལྟར་བྱུང་བའི་རྒྱུ་རྐྱེན་ནི་
བོད་ནང་ཁུལ་ལ་ཆབ་སྲིད་ཀྱི་གནད་དོན་དང་། བོད་དང་འབྲེལ་བ་ཟབ་པའི་རྒྱལ་སྤྱིའི་
གནད་དོན་ཁག་ཡིན། དེ་ཡང་སྤྱི་ལོ་1682 ལོར་ཏཱ་ལའི་བླ་མ་སྐུ་མྱ་ངན་ལས་འདས་པ་
དང་། ཡོངས་གྲགས་ལྟར་ཁོང་ཉིད་ཀྱིས་བསྐོ་གཞག་བྱས་པའི་སྡེ་སྲིད་སངས་རྒྱས་རྒྱ་
མཚོས་ལྔ་པ་ཆེན་པོ་སྐུ་མྱ་ངན་ལས་འདས་པ་ལོ་ཤས་རིང་གསང་རྒྱ་བྱས་ཏེ། ལྔ་པ་ཆེན་
པོའི་མཚན་གནས་བེད་སྤྱད་ནས་ཁོང་གི་ཚབ་ཏུ་དབང་འཛིན་གནང་། ལྔ་པ་ཆེན་པོ་སྐུ་
གཤེགས་པ་གསང་རྒྱ་དམ་པོ་བྱ་དཀའ་སྟེ། གང་ཡིན་ཟེར་ན། རྒྱལ་བའི་ཡང་སྲིད་རྩད་
གཅོད་བྱེད་པའི་ཚོགས་མི་བསྐོ་གཞག་དང་། ཡང་སྤྲུལ་གྱི་སློབ་གཉེར་དང་ཁྲི་འདོན་
མཛད་སྒོ་སོགས་ཀྱི་འགན་འཁྲི་སྡེ་སྲིད་གཅིག་པུ་མིན་པར་གཞན་དང་མཉམ་ལས་བྱ་
དགོས་པས་སོ། ། གང་ལྟར་ཏཱ་ལའི་བླ་མའམ་ཏཱ་ལའི་བླ་མའི་མཚན་གནས་ཁུར་བའི་སྡེ་
སྲིད་ཀྱིས་ཡ་གླིང་ནང་མའི་རྒྱལ་སྤྱིའི་ལས་དོན་ལ་མུ་མཐུད་དེ་མཛད་འཕྲིན་བསྐྱངས།
སྡེ་སྲིད་ཀྱིས་ཏཱ་ལའི་བླ་མའི་ཚབ་ཏུ་འགན་འཁྲི་འདི་རང་ཉིད་ཀྱི་ཕྲག་ཐོག་ཏུ་ཁུར་ཡང་།
འགན་འཁྲི་དེ་སྔར་བཞིན་ཧ་ཅང་གལ་ཆེ་སྟེ། སྤྱི་ལོ་1684 ལོར་སོག་པོ་ཤར་མའི་སོག་
རིགས་ཁལ་ཁ་(Khalkha) ཞེས་པའི་ནང་ཁུལ་ཤོག་ཁག་གཉིས་ཀྱི་དབང་འཛིན་པའི་
བར་འཁྲུག་རྩོད་ཤོར་བ་དང་། འཁྲུག་རྩོད་འདུམ་འགྲིག་ཡོང་ཆེད་ཤོག་ཁག་གཅིག་གི་
འཐུས་མི་ཏཱ་ལའི་བླ་མའི་སྐུ་མདུན་དུ་བཅར་བ་དང་། དེ་རྗེས་ཁལ་ཁའི་འཐུས་མི་དེ་
གཞི་ནས་གོང་མ་ཁང་ཤིའི་མདུན་དུ་བཅར་ཡོད་དོ། གོང་མས་ཏཱ་ལའི་བླ་མས་ཇི་ལྟར་
དགོངས་པ་དེ་ལྟར་བྱ་རྒྱུར་མོས་མཐུན་བྱས། འཁྲུག་རྩོད་འདུམ་འགྲིག་འདི་ནི་གོང་
མ་ཁང་ཤི་ཡིས་ཏཱ་ལའི་བླ་མའམ་ཁོང་གི་སྐུ་ཚབ་སྡེ་སྲིད་ཀྱིས་གང་གསུངས་པ་དེ་ལྟར་
མཛད་ཡོད་ཅེས་ཀུན་གྱིས་འགྲེལ་བརྗོད་བྱེད། མཉམ་ལས་འདིའི་འབྲས་བུ་ནི་སྤྱི་ལོ་
1686 ལོར་སོག་རིགས་ཁལ་ཁ་ཤོག་ཁག་གཉིས་ཀྱི་བར་ཞོད་འཇགས་གྲོས་མཐུན་ཞིག་
བཞག་ཡོད་ཀྱང་། འཁྲུག་རྩོད་དེ་ཞོད་འཇགས་ཡོང་བ་ཕར་ཞོག་ཇེ་སྡུག་ནས་ཇེ་སྡུག་
ཏུ་སོང་སྟེ། མཐར་སོག་རིགས་ཁལ་ཁ་དང་སོག་པོ་ནུབ་མའི་སོག་རིགས་བྱེ་བྲག་པ་ཇུན་
གར་བའི་དབར་འཁྲུག་རྩོད་དྲག་པོ་ལངས། དེ་ཡང་སོག་པོ་ཇུན་གར་བའི་མངའ་ཐང་
ཆེས་ཆེར་དར་ནས་ཆིང་གོང་མར་ཉེན་ཁ་བཟོ་ནུས་པ་བྱུང་བ་དང་། ཉེན་ཁ་དེ་ཕྱིས་སུ་
དུས་རབས་18 པའི་དཀྱིལ་ཙམ་བར་མེད་པ་བཟོ་མ་ཐུབ།
སོག་པོ་ཇུན་གར་བའི་རྒྱལ་པོ་དགའ་ལྡན་(Galdan) ལ་ཁཱང་ངམ་རྒྱལ་པོའི་མཚན་
གནས་ཡོད་ཅིང་།མཚན་གནས་དེ་ནི་སོག་པོའི་དབུ་ཁྲིད་སྤྱི་ལྟར་ཏཱ་ལའི་བླ་མས་སྩལ་བ་
ཞིག་ཡིན། དེ་ཡང་དགའ་ལྡན་ཚེ་དབང་རང་ཉིད་ཁལ་ཁ་སོགས་རིགས་ཤོག་ཁག་གཉིས་
ཀྱི་འཁྲུག་རྩོད་ནང་ཚུད་རྗེས། མན་ཇུ་གོང་མའི་སྟོབས་ཤུགས་ཀྱིས་བསྐྲུན་པའི་ཨེ་ཤ་ནང་
མའི་ཁྲིམས་སྲོལ་ལམ་ལུགས་ལ་གནོད་འཚེ་གཏོང་བའི་དཔའ་ངར་ཡུན་ཙམ་རྒྱས་ཏེ།
རིམ་བཞིན་མན་ཇུ་དང་ཇུན་གར་དབར་དུ་འཐབ་འཛིང་བྱུང་བ་དང་། ཕྱིས་སུ་1696
ལོར་དགའ་ལྡན་ཚེ་དབང་ཕམ་ཉེས་བྱུང་རྗེས། ཆིང་དམག་གིས་རྗེས་འདེད་བྱས་པས་
བྲོས་ཀྱང་མཐར་1697ལོར་རང་སྲོག་བཅད་པ་ལ་སོགས་པས།ལྷ་ས་དང་ཆིང་ཕོ་བྲང་
བར་གྱི་ཡིད་ཆེས་དང་མཉམ་ལས་མཛའ་འབྲེལ་གྱི་ལམ་བུའི་མཚམས་ཆད་པར་བྱས་སོ།།
དེ་ཡང་སྤྱི་ལོ་1686 ལོར་ཁལ་ཁ་སོག་རིགས་ཤོག་ཁག་གཉིས་བར་ཞོད་འཇགས་གྲོས་
མཐུན་བཞག་རྗེས། ཆིང་གོང་མ་དང་དགའ་ལྡན་ཚེ་དབང་དབར་ལ་མི་གསོད་ཁྲག་
སྦྱོར་གྱི་རྐྱེན་ངན་མི་ཡོང་སླད། གོང་མས་ཏཱ་ལའི་བླ་མའི་དབང་ཤུགས་བེད་སྤྱོད་གཏོང་
དགོས་པའི་བསྐུལ་མ་ནན་པོ་བྱས་ཡོད་ཀྱང་། དེ་ལྟར་བྱུང་མེད་པས། གོང་མའི་བསམ་
པར་རང་ཉིད་ཀྱིས་དགའ་ལྡན་ཚེ་དབང་ལ་བཏང་བའི་འཕྲིན་དང་། ཏཱ་ལའི་བླ་མས་ཆེད་
གཏོང་གནང་བའི་འཐུས་མི། གོང་མའི་བློ་ངོར་ཡོད་པའི་ཏཱ་ལའི་བླ་མའི་གོ་གནས་བཅས་
ལ་དགའ་ལྡན་ཚེ་དབང་གིས་སྣང་མེད་བྱས་སོང་སྙམ་ཡོད་ཅིང་། དོན་རྐྱེན་འདི་དག་
གིས་བསླངས་པའི་དོགས་གཞི་རྣམས་ཕྱིས་སུ་གོང་མས་དགའ་ལྡན་ཚེ་དབང་རྩ་མེད་
བཟོས་རྗེས་སླར་ཡང་གལ་ཆེན་དུ་གྱུར་རོ། ། གང་ཡིན་ཟེར་ན། དགའ་ལྡན་ཚེ་དབང་
གི་དམག་སྒར་ནང་ཏཱ་ལའི་བླ་མས་ཆེད་གཏོང་གནང་བའི་འཐུས་མི་སླེབས་ཡོད་པ་ཤེས་
རྟོགས་བྱུང་བ་མ་ཟད། དགའ་ལྡན་ཚེ་དབང་དང་མཉམ་ལས་བྱེད་སྟངས་ནི་ཏཱ་ལའི་བླ་
མའི་གོ་གནས་ལ་རྒྱུས་མངའ་ཅུང་ཟད་ཡོད་པའི་གོང་མའི་བློ་ཡུལ་ལས་འདས་སོ། །
ཆེས་བཟོད་དཀའ་བའི་གནས་ཚུལ་ནི། ཏཱ་ལའི་བླ་མ་སྐུ་གཤེགས་ནས་ལོ་དུ་མ་སོང་བ་
དང་། སྡེ་སྲིད་ཀྱིས་ཁོང་གི་མཚན་མཐོང་བཀོལ་བཞིན་པའི་གནས་ཚུལ་དེ་གཡུལ་ས་
ནས་བཙན་བཟུང་བྱས་པའི[སོག་པོའི]བཙོན་པ་བརྒྱུད་དེ[ཆིང]གོང་མས་ད་གཟོད་གཞི་
ནས་ཤེས་རྟོགས་བྱུང་བ་དེ་ཡིན་སྲིད།རྒྱུ་མཚན་དུ་མ་ཞིག་ལ་བརྟེན་ནས། ཆིང་གོང་མས་
སྡེ་སྲིད་དང་དགའ་ལྡན་ཚེ་དབང་གཉིས་ཀྱིས་ངན་པ་ལག་སྦྲེལ་བྱས་ཡོད་པ་ཚོད་དཔག་
བྱས་པ་དང་། དེ་ནས་བཟུང་བོད་གཞུང་དང་ཆིང་ཕོ་བྲང་གཉིས་ཀྱིས་མཉམ་འབྲེལ་ཐོག་
སོག་རིགས་ཚོ་པ་དུ་མར་བཟུང་བའི་མཛའ་འབྲེལ་ལ་སོས་ཐབས་མེད་པའི་རྨ་ཁ་ཞིག་
བཟོས་ཡོད། དེར་བརྟེན་སོག་པོ་ཧོ་ཤོད་ཀྱི་དབང་འཛིན་པ་ལྷ་བཟང་ཁཱང་གིས་སྔར་གུ་
ཤྲི་ཁཱང་གིས་བཀོལ་སྤྱོད་མ་བྱས་པའི་བོད་ཀྱི་“ཆོས་རྒྱལ” གྱི་དབང་ཤུགས་གོ་གནས་
བསྐྱར་གསོ་བྱ་རྒྱུའི་ཐབས་ཇུས་ལ་གོང་མ་ཁང་ཤི་ཡིས་རྒྱབ་བསྐྱོར་བྱས་པ་ཆོས་ཉིད་
ལྟ་བུར་སྣང་། དེ་བཞིན་སྤྱི་ལོ་1705 ལོར[ལྷ་བཟང་ཁང་གིས]སྡེ་སྲིད་སངས་རྒྱས་
རྒྱ་མཚོ་བཀྲོངས་པའི་དོན་རྐྱེན་བྱུང་རྗེས་ཆིང་གོང་མས་དེ་ལ་རྒྱབ་སྐྱོར་ཡོད་པའི་རྣམ་
འགྱུར་བསྟན་ཡོད་དོ།།
བོད་ཀྱི་ཉམས་རྒུད།
དུས་སྐབས་འདི་ནས་བཟུང་བོད་ཀྱི་ཕྱི་སྲིད་མཉམ་ལས་དང་མཛའ་འབྲེལ་ཉམས་རྒུད་
སོང་བ་ཙམ་དུ་མ་ཟད།བོད་ཀྱི་ཁ་ཡོད་ལག་ཡོད་ཀྱི་རྒྱལ་སྤྱིའི་གོ་གནས་ཀྱང་ཉམས་རྒུད་
འགྲོ་འགོ་ཚུགས།དུས་རབས་18ནི་ཆིང་གིས་བོད་དབང་སྒྱུར་བྱེད་པའི་དུས་འགོ་ཡིན་
པ་དང་། ཆིང་གི་དམག་དཔུང་བོད་ལ་བརྫངས་པར་མ་ཟད། ལྷ་སར་ཆིང་གི་གྲོང་སྲུང་
དམག་སྒར་ཡང་བཙུགས། དུས་རབས་འདིའི་ཕྱེད་སྔ་མར་བོད་ཤར་ཕྱོགས་ཀྱི་ཡུལ་གྲུ་
མང་པོ་ཞིག་ཏཱ་ལའི་བླ་མའི་སྲིད་གཞུང་གི་མངའ་འོག་ནས་ཕྱིར་ཐོན་པ་རེད་(འོན་ཀྱང་
དེ་དག་རྒྱ་ནག་ཆིང་གོང་མའི་མངའ་འོག་ཏུ་འདུས་མེད)།
བོད་ཀྱི་ཆབ་སྲིད་ལམ་ལུགས་ཁྱད་པར་ཅན་འདི་ལ་བལྟས་ན་ཡིད་སྐྱོ་བའི་མཇུག་
འབྲས་ཞིག་ཡོང་བ་ཤིན་ཏུ་གསལ་པོ་ཡིན། ལྔ་པ་ཆེན་པོས་འབྲས་སྤུངས་ཀྱི་དགའ་ལྡན་
ཕོ་བྲང་ངམ། ཡང་ན་ཕོ་བྲང་པོ་ཏ་ལ་ནས་བོད་ཀྱི་ཆབ་སྲིད་སྲ་བརྟན་ངང་སྐྱོང་བའི་
སྐབས་སུ། ཁོང་གི་སྤྱིའི་དབང་ཤུགས་དང་ཡིད་དབང་འཕྲོག་པའི་སྐུ་ཡོན་གྱི་མཐུ་ལ་
བརྟེན་ནས། དགེ་ལུགས་པའི་རྗེས་འབྲང་སོག་རིགས་ཀྱི་ཁྲོད་སྤྱིའི་ཆ་ནས་ཤུགས་རྐྱེན་
ཆེ་སྟབས། ཏཱ་ལའི་བླ་མ་དང་མཉམ་ལས་བྱ་རྒྱུ་ནི་ཆིང་གོང་མས་སོག་པོར་བཟུང་བའི་
སྲིད་ཇུས་ཀྱི་ཆ་ཤས་མེད་ཐབས་མེད་པ་ཞིག་ཡིན། དེ་ནི་བོད་ཀྱི་སྲིད་ཇུས་འདིང་མཁན་
དག་གི་འཆར་གཞི་གང་བཏིངས་པ་རྟག་ཏུ་ལམ་ལྷོངས་འགྲོ་གི་ཡོད་ཅེས་བརྗོད་པ་མིན།
དེ་ཡང་གུ་ཤྲི་ཁཱང་གིས་གྲུབ་འབྲས་ལྡན་པའི་ངང་ནས་ཁམས་ཀྱི་ཡུལ་གྲུ་མང་པོ་ཞིག་
དགེ་ལུགས་པའི་དབང་འོག་ཏུ་བསྡུས་ཡོད་ཀྱང་། ཧི་མ་ལ་ཡའི་རི་རྒྱུད་ལ་ཆགས་པའི་
འབྲུག་རྒྱལ་ཁམས་སུ་དགེ་ལུགས་པའི་གྲུབ་མཐའ་སྤེལ་རྒྱུའི་སྲིད་ཇུས་འོག་ནས། དགེ་
ལུགས་པའི་སོག་དམག་ཐེངས་གཉིས་(སྤྱི་ལོ་1644 དང་1649 ལོར) བཏང་ཡང་།
འབྲུག་ཡུལ་ལྷོ་རོང་ས་བཙན་པ་དང་གནམ་གཤིས་ཀྱི་རྐྱེན་པས་ཐེངས་གཉི་གར་སོག་
དམག་རྣམས་འབྲུག་དམག་གིས་ཕྱིར་འབུད་བཏང་ངོ་།།
འོན་ཀྱང་ཆབ་སྲིད་ཀྱི་ལམ་ལུགས་འདི་སྔོན་དུས་ལག་བསྟར་བྱ་ཐུབ་ཡོད་ཀྱང་། ལྔ་པ་
ཆེན་པོ་སྐུ་གཤེགས་རྗེས་ཀྱི་དུས་སྐབས་ལ་མཚོན་ན། ལམ་ལུགས་དེ་འོས་འཚམས་ཤིག་
ལར་ནས་མིན། གནད་དོན་འདི་དག་གི་ཐད་ལ་ཕྱོགས་ཡོངས་ནས་ཏཱ་ལའི་བླ་མའི་ཡིད་
དབང་འཕྲོག་པའི་སྐུ་ཡོན་དང་ཤུགས་རྐྱེན་ལ་བསམ་གཞིགས་བྱས་ཚེ། སྡེ་སྲིད་ཀྱིས་ལྔ་
པ་ཆེན་པོ་སྐུ་གཤེགས་པ་གསང་རྒྱ་ཆེན་པོ་བྱས་པ་མཚར་རྒྱུ་ཆེར་མེད་སྙམ། གསང་རྒྱ་
བྱས་པའི་དོན་རྐྱེན་གྱིས་ཟློག་ཐབས་མེད་པའི་གནས་སྟངས་ཤིག་བསྐྲུན་ཡོད་དེ། སྤྱི་ལོ་
1682 ལོའི་རྗེས་སུ་སྡེ་སྲིད་ཀྱིས་ཏཱ་ལའི་བླ་མ་སྐུ་འཚོ་བཞུགས་ཡིན་པའི་ཟོལ་གྱིས་ཆིང་
ཕོ་བྲང་དང་འབྲེལ་ལམ་བཟུང་བས་མི་ཚད། བོད་ཆིང་གཉིས་ཀྱིས་སོག་པོར་བཟུང་
བའི་སྲིད་ཇུས་མཉམ་ལས་ཀྱི་སྲིད་གྲོགས་ཡིན་པའི་གཡོ་ཟོལ་བྱས་ཤིང་། གཡོ་ཟོལ་གྱི་
བྱ་བ་དེ་ཤིན་ཏུ་གནོད་སྐྱོན་ཆེ་བའི་གཞི་རུ་གྱུར་པ་དང་། ཆིང་ཕོ་བྲང་ནས[སོག་རྒྱལ]
དགའ་ལྡན་ཚེ་དབང་གི་དམག་དཔུང་དང་གྲོས་མོལ་བྱེད་བཞིན་པའི་སྐབས་ཆིང་གོང་
མས[གཡོ་ཟོལ]གྱི་གནས་གཚུལ་དེ་ཤེས་རྟོགས་བྱུང་མེད་ཀྱང་། དགའ་ལྡན་ཚེ་དབང་
གིས་ཤེས་ཟིན་པ་ཧ་ཅང་གསལ་(ཤེས་ནས་དུས་ཡུན་ཇི་ཙམ་སོང་མིན་བརྗོད་དཀའ)།
ཕྱིས་སུ་གོང་མ་ཁང་ཤི་ཡིས་ཅི་བྱུང་གནས་ཚུལ་ཤེས་རྟོགས་བྱུང་རྗེས། བོད་ཆིང་མཉམ་
ལས་མཛའ་འབྲེལ་གྱི་མཇུག་དང་། ཆིང་རྒྱལ་རྒྱུད་ཀྱིས་བོད་དབང་སྒྱུར་བྱེད་པའི་དུས་
རབས་ཀྱི་འགོ་ཚུགས་སོ།།
དུས་རབས་20 པའི་དཀྱིལ་ཙམ་ལ་བོད་ཀྱི་རང་དབང་རང་བཙན་ཤོར་ནས་རྒྱ་ནག་
མི་དམངས་སྤྱི་མཐུན་རྒྱལ་ཁབ་ཀྱི་འོག་ཏུ་བསྡུས་པའི་ཡིད་སྐྱོའི་དོན་རྐྱེན་གྱི་འབྱུང་རྐྱེན་
གཙོ་བོ་ནི། ཏཱ་ལའི་བླ་མ་སྐུ་ཕྲེང་གོང་མ་སྐུ་གཤེགས་ནས་དེའི་ཡང་སྲིད་ནར་མ་སོན་
བར་ཆབ་སྲིད་ཀྱི་འགན་དབང་གཙོ་བོ་འཛིན་མཁན་མེད་པའི་རྗེས་ལུས་ཅན་གྱི་ལམ་
ལུགས་དེ་ཡིན་ཚུལ་ཉེ་བའི་ཆར་དཔྱད་གླེང་སྤེལ་ཡོད་ལ། དེ་ལྟ་བུའི་གཉན་འཕྲང་གི་
དུས་མཚམས་ཏག་ཏག་ལ་དོན་རྐྱེན་རབས་དང་རིམ་པ་བྱུང་ནས[རྒྱ་ནག་གིས]བོད་ལ་
བཙན་འཛུལ་བྱས། དུས་རབས་17 པའི་མཇུག་གི་བོད་ཀྱི་ལོ་རྒྱུས་ཀྱིས། སྤྱིར་ན་ཆབ་
སྲིད་ལམ་ལུགས་ཤིག་གསར་འཛུགས་བྱས་མ་ཐག་སྲ་བརྟན་མིན་པའི་དཔེ་མཚོན་ལྟ་
བུར་བསྟན་ཡོད་ཅིང་། དཔྱད་རྩོམ་འདིའི་ཐོག་མ་ཉིད་ལ་ཏཱ་ལའི་བླ་མས་བཙུགས་པའི་
བོད་ཀྱི་སྲིད་གཞུང་གི་སྟོབས་ཤུགས་བླ་ན་མེད་པ་དེ་དུས་རབས་17 པའི་ལོ་རྒྱུས་ཀྱི་
བྱུང་བ་ཞིག་ཡིན་པ་བརྗོད་ཡོད་ཀྱང་། དེའི་ལྷན་སྐྱེས་ཀྱི་ཞན་ཆ་ཇི་ལྟ་བུ་རེད་ཟེར་ན།
དུས་རབས་དེ་རང་གི་མཇུག་ཙམ་ལ་ཏཱ་ལའི་བླ་མའི་སྲིད་གཞུང་གི་སྟོབས་ཤུགས་ཧ་ཅང་
ཉམ་ཉེས་སུ་གྱུར་པ་དེའོ།། དེ་ལྟར་ཉམ་ཉེས་སུ་གྱུར་པའི་རྒྱུ་རྐྱེན་གཅིག་ནི། སྲིད་འཛིན་
མེད་པའི་མཚམས་སུ་སྡེ་སྲིད་(སྡེ་སྲིད་ནི་ཏཱ་ལའི་བླ་མས་ཁོང་སྐུ་མ་གཤེགས་པའི་གོང་
ནས་བསྐོས་ཡོད་ཀྱང) ཀྱི་བྱ་སྤྱོད་ལ་བརྟེན་ནས་བོད་ཆིང་མཉམ་འབྲེལ་གྱིས་བཟུང་
བའི་ཡ་གླིང་ནང་མའི་སྲིད་ཇུས་འབྲེལ་ལམ་ཆད་པ་ལས་བྱུང་ཡོད། དེས་རྐྱེན་པས་
མཐར་བོད་འདི་ཆིང་མངའ་འབངས་ཀྱི་ཆ་ཤས་སུ་གྱུར་པའི་ལོ་རྒྱུས་རབས་དང་རིམ་པ་
འབྱུང་བར་བྱས་ནས་ཆིང་གི་དམག་སྒར་ལྷ་སར་བཅའ་སྡོད་བྱས་ཡོད་དོ། །

རྩོམ་ཡིག་དྲུག་པ།

ལོ་རྒྱུས་ཁྲོད་ཀྱི་སི་ཏུ་པཎ་ཆེན་ཆོས་ཀྱི་འབྱུང་གནས་དང་འབྲེལ་བའི་ཟིན་ཐོ་ཐོར་བུ།

ནང་དོན་གནད་བསྡུས།
སི་ཏུ་ཆོས་ཀྱི་འབྱུང་གནས་(1699/1700-1774) ཀྱིས་མཛད་པའི་ཀཾ་ཚང་བཀའ་
བརྒྱུད་པའི་ལོ་རྒྱུས་དེབ་ཐེར་ནི། ཀཾ་ཚང་བཀའ་བརྒྱུད་པའི་གྲུབ་མཐའ་སྲོལ་བཏོད་ནས་
དུས་རབས་བཅོ་བརྒྱད་པའི་དུས་མཇུག་བར་དུ་གྲུབ་མཐའ་དེ་དང་། བོད་ཀྱི་ལོ་རྒྱུས་
ཀྱི་དཔྱད་གཞིའི་ཡིག་ཆ་གལ་ཆེན་ཞིག་ཆགས་ཡོད། ལྷག་པར་ཁོང་གིས་ལྗགས་རྩོམ་
གནང་བའི་ལོ་རྒྱུས་ཡིག་ཆའི་ནང་བོད་བརྒྱུད་ནང་བསྟན་ཆོས་ལུགས་ཀྱི་དབུ་བླ་དང་
དབང་འཛིན་པ་དག་གིས། བོད་ཀྱི་ས་མཚམས་ཀྱི་ཕྱི་རོལ་ན་ཡོད་པའི་ཡ་གླིང་ནང་
མར་(InnerAsia) དབང་ཤུགས་ཆེ་བའི་རྒྱལ་པོ་རྣམས་ལ་མཛའ་འབྲེལ་རབས་དང་
རིམ་པ་བཟུང་བའི་ཁྲོད་དུ་ཀཾ་ཚང་བཀའ་བརྒྱུད་པའི་གོ་གནས་གང་ཞིག་བཟུང་ཡོད་
པ་གསལ་པོར་གསུངས་ཡོད་པས་དེ་བས་ཀྱང་གལ་ཆེ། མཛའ་འབྲེལ་དེ་དག་གི་རྩ་
བ་ནི། ཆོས་སྲིད་གཉིས་ཀྱིས་གྲུབ་པའི་དབང་ཤུགས་ཀྱི་ལྟ་ཚུལ་དང་འབྲེལ་ཡོད། འོན་
ཀྱང་། དགེ་ལུགས་པར་དབང་ཤུགས་ཐོབ་རྗེས། དེའི་རྗེས་འབྲངས་ཀྱི་མཁས་པ་རྣམས་
ཀྱིས་ལྗགས་རྩོམ་གནང་བའི་ལོ་རྒྱུས་དེབ་ཐེར་གྱི་ཤོག་ངོས་དག་ཏུ་དེ་ལྟ་བུའི་མཛའ་
འབྲེལ་ལོ་རྒྱུས་མ་བཀོད་པར་སྣང་མེད་དུ་བསྐྱུར་ཡོད་དོ།།དགེ་ལུགས་པ་གོ་སར་སླེབས་
རྗེས་དང་། བོད་ལ་དུས་ཟིང་གི་སྐབས་སུ་སི་ཏུ་ཆོས་ཀྱི་འབྱུང་གནས་ཀྱིས་བྲིས་པའི་ལོ་
རྒྱུས་ནི། ཆབ་སྲིད་ཀྱིས་བསྐུལ་ཞིང་བརྗད་ངེས་ཀྱི་ཚུལ་དུ་དགེ་ལུགས་པས]བྲིས་པའི་ལོ་
རྒྱུས་དེ་དག་གི་ལྡོག་ཕྱོགས་སུ་ལངས་ཏེ་བྲིས་པ་ཞིག་ཡིན། ཁོང་གི་ལོ་རྒྱུས་ཀྱི་ཡིག་ཆས་
ང་ཚོ་ལ་སྔ་སོར་བོད་ཀྱི་ལོ་རྒྱུས་ཀྱི་གལ་ཆེའི་རྣམ་པ་ཞིག་སྤྱན་སྔར་དྲངས་ཡོད་དོ། །
མཚམས་སྦྱོར།
སྐུ་ཚེ་ཡུན་རིང་འཚོ་ཞིང་གཞེས་པ་དང་། མཛད་པ་འཕྲིན་ལས་རྒྱས་པའི་སི་ཏུ་ཆོས་ཀྱི་
འབྱུང་གནས་(1699/1700-1774) ཀྱི་སྐུ་ཚེའི་ལོ་རྒྱུས་ནི་ད་རེས་ཀྱི་དཔྱད་རྩོམ་
ཕྱོགས་སྒྲིག་འདིའི་བརྗོད་བྱ་ཡིན་ཞིང་། དེ་ཡང་དཔྱད་རྩོམ་འདི་དག་འབྲི་མཁན་གྱི་
མཁས་པ་རྣམས་ཐོག་མར་འཛོམས་སྐབས། སི་ཏུ་ཆོས་ཀྱི་འབྱུང་གནས་ལ་མཁས་པའི་
མཚན་ཐོག་ནས་རྗེས་དྲན་བྱས་པ་ཙམ་དུ་མ་ཟད། [སི་ཏུ་རིན་པོ་ཆེས་བྲིས་པའི]སྒྱུ་རྩལ་
རི་མོའི་འགྲེམ་སྟོན་བྱས་པ་དེ་ཧ་ཅང་འོས་འཚམས་ཤིག་རེད་སྙམ། སི་ཏུ་རིན་པོ་ཆེས་
བོད་ཤར་ཕྱོགས་སུ་གྲུབ་མཐའ་རིས་མེད་ཀྱི་མཛད་པ་བསྐྱང་རྒྱུ་དང་རིག་པའི་གནས་
དུ་མར་གཞོལ་བའི་བགོ་སྐལ་གཟིགས་པའི་ཚུལ་དང་། ཁོང་ནི་བོད་ཀྱི་མཁས་པ་དང་
གསོ་རིག་ཉམས་ལེན་པ་ཞིག་ཡིན་པའི་མཛད་འཕྲིན། བོད་ཀྱི་གསོ་བ་རིག་པའི་ཡབ་
ཆེན་ཞིག་དང་རྗེས་འབྲང་སློབ་བུ་མི་ཉུང་བ་བསྐྱངས་པའི་ཚུལ། ཁོང་ནི་དུས་རབས་
བཅོ་བརྒྱད་པར་བྱོན་པའི་མཁས་པའི་གཙུག་རྒྱན་ཞིག་དང་། མཆོག་ཏུ་གྱུར་པའི་རྩོམ་
པ་པོ་ཞིག་ཡིན་པས་པཎྜིཏ་ཁོང་ཉིད་ཀྱི་སྐུ་ཚེའི་ལོ་རྒྱུས་བཅས་ནི་ད་རེས་ཀྱི་དཔྱད་རྩོམ་
ཕྱོགས་སྒྲིག་འདིའི་བརྗོད་བྱར་གྱུར་ཡོད།
རུའུ་པིང་འགྲེམ་སྟོན་ཁང་(Rubin Museum’) དུ་ཐོག་མར་སྒྲོག་སྦྱང་བྱས་པའི་
དཔྱད་རྩོམ་ཁག་ཏུ་སི་ཏུ་རིན་པོ་ཆེས་རྩོམ་རིག་དང་སྒྱུ་རྩལ། གསོ་རིག་བཅས་ལ་
ལེགས་སྐྱེས་གང་ཕུལ་བའི་སྐོར་ལ་འོས་བབ་ཀྱི་གཟེངས་བསྟོད་ཕུལ་སོང་ལ། དེ་ལྟར་
གཟེངས་བསྟོད་འབུལ་ཡུལ་གཅིག་ནི་ཁོང་ཉིད་ལོ་རྒྱུས་སྨྲ་བ་ཞིག་ཡིན་པའི་ཆ་ནས་
རེད་འདུག དེ་ཡང་གཙོ་བོ་ཁོང་གིས་ལྗགས་རྩོམ་གནང་བའི་རང་རྣམ་རང་བཞིན་ཅན་
གྱི་ཀཾ་ཚང་བཀའ་བརྒྱུད་པའི་གྲུབ་མཐའི་ལོ་རྒྱུས་ཏེ་<<སྒྲུབ་བརྒྱུད་ཀརྨ་ཀཾ་ཚང་བརྒྱུད་
པ་རིན་པོ་ཆེའི་རྣམ་པར་ཐར་པ་རབ་འབྱམས་ནོར་བུ་ཟླ་བ་ཆུ་ཤེལ་གྱི་ཕྲེང་བ་ཞེས་བྱ་
བའི་པུ་སྟ་ཀ་ཕྱི་མའོ>> ཞེས་པ་རླུང་ལྟར་གྲགས་པའི་གླེགས་བམ་སྟོན་སྨད་གཉིས་
ཀྱི་བདག་ཉིད་ཅན་དེ་ཡིན་པ་གླེང་སོང་། གླེགས་བམ་གཉིས་ཀ་སི་ཏུ་རང་ཉིད་ཀྱིས་
ཡོངས་སུ་འབྲི་མ་ཐུབ་ཀྱང་། (དེའི་མཇུག་སྐྱོང་མཁན་ཁོང་གི་སློབ་བུ་འབེ་ལོ་ཚེ་དབང་
ཀུན་ཁྱབ་རེད།) གླེགས་བམ་འདི་གཉིས་བོད་ཀྱི་ལོ་རྒྱུས་དེབ་ཐེར་ཤིན་ཏུ་གལ་ཆེན་
ཞིག་ཆགས་ཡོད། གླེགས་བམ་དང་པོ་ཕལ་མོ་ཆེ་སི་ཏུ་རིན་པོ་ཆེས་བྲིས་པ་དེ་དམིགས་
བསལ་གལ་འགངས་ཆེ་བ་དང་། རུའུ་པིང་འགྲེམ་སྟོན་ཁང་དུ་སྒྲོག་སྦྱང་གནང་བའི་
མཁས་པའི་དཔྱད་རྩོམ་ཁག་ཏུ་སི་ཏུ་རིན་པོ་ཆེའི་རྩོམ་གཤིས་དང་། ཁོང་གི་རྩོམ་ཡིག་
ནི་རྗོད་བྱེད་སྙན་ལ་བརྗོད་བྱ་གསལ་བའི་སྟེང་དུ་དཔྱད་ཐབས་ཀྱི་རིག་པ་རྣོ་བ་དང་།
དཔྱད་གཞིའི་ཡིག་ཆ་ཁ་གསལ་བའི་ཁྱད་ཆོས་བཅས་ཚང་ཡོད་པ་གླེངས་སོང་། དཔེར་
ན་ཁོང་གིས་ལུང་འདྲེན་གནང་བའི་དཔྱད་གཞི་ཡིག་ཆ་སྟབས་བདེར་འཚོལ་ཐུབ་པ་
<< ཆོས་འབྱུང་མཁས་པའི་དགའ་སྟོན>> དང་། ཀརྨ་པཀྵི་ཆོས་ཀྱི་བླ་མའི་(1204-
1283) རང་རྣམ་ལ་སོགས་པ་ཡིན། སི་ཏུ་རིན་པོ་ཆེས་མ་རྩོམ་དཔྱད་གཞིའི་ཡིག་ཆ་ལ་
ཅི་ཙམ་མཐོང་ཆེན་གནང་མིན་ཐད་དཔེ་མཚོན་ཙམ་ཞུས་ན། ཁོང་གིས་བརྩམས་པའི་ཀཾ་
ཚང་བཀའ་བརྒྱུད་པའི་ལོ་རྒྱུས་ནང་དུ་མིང་གོང་མས་ཀརྨ་པ་སྐུ་ཕྲེང་ལྔ་པར་སྩལ་བའི་
གྲགས་ཅན་ཤོག་དྲིལ་ཆ་ཚང་བ་བཀོད་ཡོད་དོ། །
སི་ཏུ་རིན་པོ་ཆེ་དང་།ཟླ་བ་ཆུ་ཤེལ་གྱི་ཕྲེང་བ།ལོ་རྒྱུས་བཅས་ལ་ལྟ་བ།
བོད་ཀྱི་ལོ་རྒྱུས་དང་ཀཾ་ཚང་བཀའ་བརྒྱུད་པའི་གནས་བབ་བཅས་ལ་སི་ཏུ་རིན་པོ་ཆེས་
གཟིགས་ཚུལ་གང་ཡོད་པ་ཁོང་ཉིད་འཚོ་ཞིང་བཞུགས་པའི་ཡུལ་དུས་ཀྱིས་ཤུགས་རྐྱེན་
ཐེབས་ཡོད་པ་<< ཟླ་བ་ཆུ་ཤེལ་གྱི་ཕྲེང་བ>> ཐེངས་གཅིག་བཀླགས་པ་ཙམ་གྱིས་
གསལ་པོར་རྟོགས་ཐུབ། ཀཾ་ཚང་བཀའ་བརྒྱུད་པའི་གནས་བབ་དེའང་ཁོང་གི་སྐུ་ཚེའི་
སྐབས་སུ་འགྱུར་ལྡོག་ཆེན་པོ་འགྲོ་བཞིན་པ་འདིར་ནན་བརྗོད་བྱ་རྒྱུ་གལ་ཆེ། གལ་ཏེ་སོ་
སོའི་ཁོར་ཡུག་གིས་རང་ཉིད་ལ་ཤུགས་རྐྱེན་ཐེབས་ཀྱི་ཡོད་ཚེ། (སོ་སོའི་ཁོར་ཡུག་གིས་
རང་ཉིད་ལ་ཤུགས་རྐྱེན་ངེས་པར་ཐེབས་སྲིད་ཀྱང་། དེ་ནི་དེང་རབས་དང་མི་སེར་སྤེལ་
བའི་དུས་རབས་ཀྱི་རྗེས་སུ་བྱུང་བའི་མཁས་པ་དུ་མའི་བཤད་ཚུལ་ལྟར། མི་ནི་རང་ཉིད་
ཀྱི་ངོ་བོ་གང་ཡིན་པ་དེའི་བྱེད་ལས་ཙམ་དུ་འདོད་པའི་ཐལ་དྲགས་པའི་བཤད་ཚུལ་
ལྟར་ཁོར་ཡུག་གིས་ཤུགས་རྐྱེན་མི་ཐེབས)། སི་ཏུ་རིན་པོ་ཆེའི་ཁོར་ཡུག་གི་གནས་བབ་
ལ་བལྟ་རྒྱུ་ནི་<<ཟླ་བ་ཆུ་ཤེལ་གྱི་ཕྲེང་བ>> གོ་བ་ཡང་དག་པར་ལེན་པའི་གྲོགས་སུ་
འགྲོ་ངེས། དེ་ནི་བོད་དབུས་སུ་ཀཾ་ཚང་བཀའ་བརྒྱུད་པའི་ཆབ་སྲིད་ཀྱི་དབང་ཆ་ལ་ཕམ་
ཁ་ཤོར་རྗེས། དཀའ་ཚེགས་ཆེ་བའི་ལམ་ཕྲན་དུ་མ་བརྒྱུད་ནས་སྔར་ཕར་གང་ཤོར་ཟིན་
པ་དེ་ཚུར་ཐོབ་པར་འབད་པ་ཆེན་པོ་བྱེད་པའི་དུས་སྐབས་ཤིག་ཡིན།(སི་ཏུ་རིན་པོ་ཆེ་
གྲོངས་རྗེས་གོར་དམག་བྱུང་ནས་ཞྭ་དམར་པ་ལ་ཆག་སྒོ་ཆེན་པོ་བྱུང་བ་སི་ཏུ་རིན་པོ་
ཆེས་ག་ལ་གཟིགས་ཡོད)།
སི་ཏུ་རིན་པོ་ཆེས་བྲིས་པའི་ལོ་རྒྱུས་དེབ་རྒན་འདིའི་ནང་དུ། ཡོན་དང་མིང་རྒྱལ་རབས་
ཀྱི་སྐབས་སུ་རྒྱ་བོད་མཛའ་འབྲེལ་གྱི་ལོ་རྒྱུས་དང་འབྲེལ་བའི་རྩ་ཆེའི་རྒྱུ་ཆ་མང་པོ་ཞིག་
མཇལ་ཐུབ་ལ། སྐབས་དེར་ཀཾ་ཚང་བཀའ་བརྒྱུད་པ་ནི[སྲིད་ཀྱི]གཉེར་ཁ་འཛིན་མཁན་
གཙོ་བོ་དེ་ཡིན། <<ཟླ་བ་ཆུ་ཤེལ་གྱི་ཕྲེང་བ>>ནི། ཏཱ་ལའི་བླ་མས་བཙུགས་གནང་
མཛད་པའི་དགའ་ལྡན་ཕོ་བྲང་སྟེ་སྐབས་དེའི་བོད་ཀྱི་དབང་ཤུགས་གཙོ་བོར་འཛིན་པའི་
བོད་གཞུང་གི[མི་སྣས་བྲིས་པའི]ལོ་རྒྱུས་དེབ་ཐེར་རྣམས་དང་ཡོངས་སུ་ཐ་དད་དུ་
གྱུར་ཡོད། དེར་བརྟེན། སི་ཏུ་རིན་པོ་ཆེས་བྲིས་པའི་ལོ་རྒྱུས་ནི་ཁོང་གི་སྐུ་དུས་དང་དེའི་
གོང་ཙམ་ན་དགེ་ལུགས་པ་དང་དེའི་དཔུང་རོགས་དག་གིས་ཀཾ་ཚང་བཀའ་བརྒྱུད་
པའི་གཟི་བརྗིད་དང་དབང་ཐང་ཉམས་པར་བགྱིས་པའི་ཚུལ་ལ་རྒོལ་ལན་བྱེད་པ་ལྟ་
བུར་མཐོང་སྲིད་ཀྱང་། དགའ་ལྡན་ཕོ་བྲང་གིས་གཙོས་པའི་གནའ་སྲོལ་ལ་ཞེན་ཆགས་
ཆེ་བའི་བོད་ཀྱི་ལོ་རྒྱུས་འབྲི་ཚུལ་དང་ཐ་དད་དུ་གྱུར་མིན་ལ་མ་ལྟོས་པར། སི་ཏུ་རིན་
པོ་ཆེས་ལོ་རྒྱུས་ལ་ཞིབ་འཇུག་ནན་པོ་མཛད་ཡོད་པ་ཁོང་གིས་ཕྱག་རྩོམ་གནང་བའི་
བརྩམས་ཆོས་གཞན་དག་ལས་ཀྱང་མཐོང་རྒྱུ་ཐུབ།
དགེ་ལུགས་པ་གོ་སར་སླེབས་པ་ནས་སི་ཏུ་རིན་པོ་ཆེ་འདས་གྲོངས་མ་སོང་བའི་བར་གྱི་
དུས་ཡུན་ནང་དགེ་ལུགས་པས་བོད་ཀྱི་ལོ་རྒྱུས་དེབ་ཐེར་གཉིས་བྲིས་ཡོད་པ་ནི། རྒྱལ་
དབང་ལྔ་པ་ཆེན་པོ་ངག་དབང་བློ་བཟང་རྒྱ་མཚོས་(1417-1482) མཛད་པའི་
<<དེབ་ཐེར་དཔྱིད་ཀྱི་རྒྱལ་མོའི་གླུ་དབྱངས>> དང་། དེ་ནས་ཕྱིས་སུ་སུམ་པ་མཁན་
པོས་(1704-1788) མཛད་པའི་<<ཆོས་འབྱུང་དཔག་བསམ་ལྗོན་ཤིང>> ཞེས་པ་
གཉིས་ཡིན།དེ་གཉིས་ལས་སྔ་མ་<<དེབ་ཐེར་དཔྱིད་ཀྱི་རྒྱལ་མོ>> ཡིས་བོད་ཀྱི་འདས་
པའི་ལོ་རྒྱུས་འབྲི་ཕྱོགས་ལ་ཤུགས་རྐྱེན་ཆེན་པོ་ཐེབས་ཡོད་པ་ནི། དཔེར་ན་དུས་རབས་
ཉི་ཤུ་པའི་བོད་ཀྱི་ལོ་རྒྱུས་དེབ་ཐེར་རྩིས་དཔོན་ཞྭ་སྒབ་པ་དབང་ཕྱུག་བདེ་ལྡན་(1908-
1989) ལ་སོགས་ཀྱིས་བརྩམས་པའི་ལོ་རྒྱུས་ནང་གསལ་པོར་མཐོང་རྒྱུ་ཡོད། ད་བཞིན་
ཐུའུ་ཆིས་(Giuseppe Tucci) ཡིས་བརྩམས་པའི་ཕྱག་དེབ་རྣམས་སུ་དེ་ཉིད་བརྩི་
མཐོང་ཆེན་པོ་བྱས་ཡོད་པ་དང་། ད་དུང་[ནུབ་ཕྱོགས་བོད་རིག་པའི]ལོ་རྒྱུས་སྨྲ་བ་དུ་
མའི་དེབ་ཐེར་དག་ཏུ་ལུང་འདྲེན་བྱས་ཡོད་པས། <<དེབ་ཐེར་དཔྱིད་ཀྱི་རྒྱལ་མོ>>
ཡིས་ནུབ་ཕྱོགས་བོད་རིག་པའི་ཁྱབ་ཁོངས་ལའང་ཤུགས་རྐྱེན་ཆེན་པོ་ཐེབས་ཡོད། དེ་
བཞིན་དེབ་ཐེར་འདི་ཉིད་གཅིག་དགུ་ལྔ་བཅུའི་སྟོད་ཙམ་ནས་རྒྱ་ཡིག་ཏུ་བསྒྱུར་ཡོད་དོ།།
བོད་སོག་གཉིས་ཀྱི་འབྲེལ་བ་དང་། བོད་དང་རྒྱ་ནག་མིང་རྒྱལ་རྒྱུད་ཀྱི་གོང་མ་ཕྱི་མ་
དག་གི་སྐབས་ཀྱི་རྒྱ་བོད་ལོ་རྒྱུས་ཐད། ལོ་རྒྱུས་དེབ་ཐེར་གཞན་གྱི་བཤད་ཚུལ་རྣམས་
ལྔ་བ་ཆེན་པོའི་<<དེབ་ཐེར་དཔྱིད་ཀྱི་རྒྱལ་མོས>> ཡོངས་སུ་བཀབ་ཡོད་ཀྱང་། ཡིག་
ཆ་གཞན་དག་གི་བཤད་ཚུལ་རེ་འགའ་ཙམ་ཞིག་བོད་ཀྱི་ལོ་རྒྱུས་སྤྱིའི་ཆ་ཤུས་སུ་གྱུར་
ཡོད། དེ་ཡང་བོད་བཙན་པོའི་མངའ་ཐང་འཇིག་ནས་དུས་རབས་དུ་མའི་རྗེས་སུ། སོག་
པོས་བོད་སར་བཙན་འཛུལ་བྱས་མ་ཐག་སླར་ཡང་བོད་འདི་གོ་ལའི་སྡིངས་ཆའི་སྟེང་
དུ་ཐོན་པའང་མཁས་པ་རྣམས་ཀྱིས་ལོ་རྒྱུས་དེབ་ཐེར་འདི་ཉིད་རང་བརྒྱུད་དེ་མཐོང་
ཡོད་འདུག གོ་ཏན་ཁཱང་གིས་བོད་ལ་བཏང་བའི་དམག་དཔུང་དང་། ས་སྐྱ་པཎྜིཏ་ཁོང་
གི་ཕོ་བྲང་དུ་གདན་དྲངས་པའི་སྐོར། ས་སྐྱ་པ་གོ་སར་ཕེབས་ནས་བོད་ཁམས་དབང་
སྒྱུར་བྱས་པ། མཐར་ཕག་མོ་གྲུ་པས་ས་སྐྱ་པ་ཕམ་ཉེས་བཏང་བའི་སྐོར་བཅས་ནི་ལོ་རྒྱུས་
ཁྲོད་ཡོངས་གྲགས་ཡིན་མོད།དེང་སྐབས་ང་ཚོར་ཆ་རྒྱུས་ཡོད་པའི་ཀཾ་ཚང་བཀའ་བརྒྱུད་
པའི་མཛད་རྗེས་དང་། ལྷག་པར་བོད་རྒྱལ་ཁབ་ཀྱིས་རྒྱལ་ཁབ་གཞན་དང་མཛའ་འབྲེལ་
བཟུང་བའི་སྲིད་ཇུས་“མཆོད་ཡོན་” ཞེས་པའི་ལམ་ལུགས་ལ་ཀཾ་ཚང་བཀའ་བརྒྱུད་
པས་མཛད་རྗེས་གང་ཕུལ་བ་སུམ་པ་མཁན་པོའི་ལོ་རྒྱུས་དེབ་ཐེར་ནང་དུ་མི་གསལ་ལ།
ལྔ་པ་ཆེན་པོའི་ལོ་རྒྱུས་དེབ་ཐེར་ནང་དུ་དེ་བས་ཀྱང་མི་གསལ།
<< ཟླ་བ་ཆུ་ཤེལ་གྱི་ཕྲེང་བ>>ནི། དགེ་ལུགས་པས་བོད་རྒྱལ་ཁབ་ཀྱི་ཆབ་སྲིད་དབང་
ཆ་བཟུང་ནས་དུས་རབས་གཅིག་ཙམ་རིང་ལ་ཀཾ་ཚང་བཀའ་བརྒྱུད་པའི་གནས་སྟངས་
བག་ཕེབས་མ་ཡིན་པའི་དུས་སྐབས་ཤིག་གི་གནས་བབ་འོག་ནས་བརྩམས་ཡོད་ཅིང་།
ཀཾ་ཚང་བཀའ་བརྒྱུད་པའི་ཡོན་བདག་སྡེ་པ་གཙང་པ་ཕམ་ཉེས་བཏང་རྗེས། 1642 ལོར་
རྒྱལ་དབང་ལྔ་པ་ཆེན་པོས་སྲིད་དབང་བཟུང་པ་དང་། དེའི་གོང་དུ་སྡེ་པ་གཙང་པ་
དང་བཀའ་བརྒྱུད་པ་གཉིས་ཕན་ཚུན་མནའ་འབྲེལ་བྱས་པ་ལ་སོགས་པའི་སྒོ་ནས་དགེ་
ལུགས་པར་དཀའ་ཚེགས་མི་ཉུང་བ་བྱུང་ཡོད། འོན་ཀྱང་། ལྔ་པ་ཆེན་པོས་རང་ཉིད་ཀྱི་
ཡོན་བདག་དང་མནའ་འབྲེལ་མཛའ་གྲོགས་གུ་ཤྲི་ཁཱང་(1582-1654) གི་དམག་
དཔུང་གི་རོགས་སྐྱོར་ལེན་ཐུབ་པར་བརྟེན། ཀཾ་ཚང་བཀའ་བརྒྱུད་པ་ནི་རང་ཉིད་ཀྱིས་
རང་སྲུང་བྱེད་དགོས་པའི་གནས་སུ་ལྷུང་ངོ་། ། སྤྱིར་སྐབས་དེར་ཀཾ་ཚང་བཀའ་བརྒྱུད་
པའི་གྲུབ་མཐའ་གཟི་དཔལ་ཤིན་ཏུ་ཆེ་ཡང་། དེའི་གནས་སྟངས་ཛ་དྲག་དང་ཉེན་ཁ་ཆེ་
བས། རང་སྲུང་བྱེད་པའི་ལས་སུ་མི་འཇུག་ཐབས་མེད་བྱུང་ཡོད། དེར་བརྟེན་སི་ཏུ་རིན་
པོ་ཆེས་ཞྭ་དམར་པའི་གདུང་རབས་སྲུང་སྐྱོབ་བྱེད་པའི་ཐབས་ཤེས་གང་བྱས་པ་ནི་(ད་
རེས་ཀྱི་མཁས་པའི་འདུ་འཛོམས་འདིར་Jann Ronis ལགས་ཀྱིས་ཞིབ་བཤད་བྱས་པ་
ལྟར) ཛ་དྲག་དང་ཉེན་ཁ་ཆེ་བའི་ཀཾ་ཚང་བཀའ་བརྒྱུད་པའི་གནས་སྟངས་དེའི་མཚོན་
བྱེད་ལྟ་བུར་གྱུར་པར་སྣང་། ཀཾ་ཚང་བཀའ་བརྒྱུད་པས་རང་ཉིད་རང་སྲུང་བྱེད་དགོས་
པའི་གནས་བབ་ལ་བལྟས་ཚེ། སི་ཏུ་རིན་པོ་ཆེས་བརྩམས་པའི་ཀཾ་ཚང་བཀའ་བརྒྱུད་པའི་
ལོ་རྒྱུས་ནང་དུ། ཀཾ་ཚང་བཀའ་བརྒྱུད་པའི་གྲུབ་མཐས་བོད་ཀྱི་ལོ་རྒྱུས་སྟེང་དུ་གོ་གནས་
གང་བཟུང་ཡོད་མེད་སྐོར་ནི། དགེ་ལུགས་པས་གླེང་བའི་ལོ་རྒྱུས་ཀྱི་གནད་འགག་
གལ་ཆེན་ཁག་དང་ཐ་དད་དུ་གྱུར་ཡོད། དེ་ནི་སི་ཏུ་རིན་པོ་ཆེས་བསམ་བཞིན་དུ་བྲིས་
མིན་བཤད་ཚོད་མི་ཐེག་གོ།
རྒྱལ་དབང་ལྔ་པ་ཆེན་པོས་བོད་ཀྱི་ལོ་རྒྱུས་བྱུང་བ་གལ་ཆེན་བོད་སོག་མཆོད་ཡོན་
མཛའ་འབྲེལ་ཐོག་མར་བྱུང་བའི་ཚུལ་ལ།སྟབས་བདེའི་སྒོ་ནས་བཀྲལ་ཡོད་དེ། རྒྱལ་པོ་
གླང་དར་མ་བཀྲོངས་རྗེས་“རྗེ་འབངས་ཀྱི་གོ་རིམ་རྣམ་པར་ཞིག་ནས་ལོ་སུམ་བརྒྱ་ལྷག་པ་
འདས་པའི་དུས། འཇམ་དབྱངས་གོང་མའི་ཁྲི་ལ་གནམ་སྐོས་ཀྱི་རྒྱལ་པོ་ཧོར་གྱི་ལུང་བྱུང་བ་ཡིན་
ནོ།” ཞེས་བྲིས་ཤིང་། དེ་ནས་ཁོང་གིས་མུ་མཐུད་ནས་བྲིས་དོན་“དེ་ནས་མི་རིང་བར་རྒྱལ་
པོ་རྣམ་པར་དཀར་བའི་ལས་ལ་འཇུག་པའི་བསམ་པ་སྐྱེས་ཏེ་རྒྱ་སྨན་དང༌། དཔོན་པོ་དོར་རྟ་
བོད་དུ་བཏང་བས་སོག་མཇལ་མོར་བབས།” ཞེས་པ་ལྟར་རོ།། དེ་ཡང་གོང་མ་ཀུབ་ལེ་ཁཱང་
(1215-1294) གི་ཕོ་བྲང་དུ་ས་སྐྱ་པའི་གོ་གནས་སྲ་བརྟན་ཡིན་པར་སྣང་མོད། དེའི་
འཐུས་མི་འཕགས་པ་བློ་གྲོས་རྒྱལ་མཚན་གྱི་སྐོར་ལ་འདི་ལྟར་བྲིས་འདུག “སྐབས་ཤིག་ལ་
ཀརྨ་པཀྵིས་ཆུ་ལ་འཛུལ་བ། མཁའ་ལ་འཕུར་བ། ཕ་བོང་བརྫི་བ་སོགས་རྫུ་འཕྲུལ་དུ་མ་བསྟན་པ་
ན། རྒྱལ་པོས། “རང་རེའི་ཏི་ཤྲི་” འཕགས་པ་འདི་སངས་རྒྱས་སྣང་བ་མཐའ་ཡས་མིའི་གཟུགས་སུ་
སྤྲུལ་པ་ཞིག་ཡིན་ཀྱང་། རྫུ་འཕྲུལ་དང་རྟོགས་པ་རྟོགས་ལྡན་རྒྱ་བོ་འདི་མཐོ་བར་འདུག་” གསུངས་
པས། བཙུན་མོ་ཆའུས་བླ་མའི་དྲུང་དུ་རྒྱུ་མཚན་རྣམས་བསྐྱར་ཏེ། པཀྵི་ལ་མཆོད་གནས་ཀྱི་གཙོ་བོ་
བཅོལ་ན་ས་སྐྱའི་གདུང་བརྒྱུད་རྣམས་ལ་གནོད་པས་རྫུ་འཕྲུལ་སྟོན་པར་ཞུས་པས། རྒྱལ་བློན་གྱི་
དབུས་སུ་བླ་མས་རལ་གྲིས་དབུ་དང་ཕྱག་ཞབས་རྣམས་སོ་སོར་ཕྲལ་ཏེ། རྒྱལ་བ་རིགས་ལྡར་བྱིན་
གྱིས་བརླབས་ཏེ་བསྟན་པ་སོགས་སྤྲུལ་པ་ངོ་མཚར་བ་དུ་མ་འདྲེན་བྱེད་ཀྱི་དགའ་སྟོན་དུ་སྩལ།””
ཞེས་འཁོད་ཡོད།
མཆོད་ཡོན་འབྲེལ་བ་ཐོག་མར་ཇི་ལྟར་བྱུང་བའི་ཚུལ་དང་། དེས་བོད་དང་རྒྱལ་ཁབ་
གཞན་བར་འབྲེལ་ལམ་ཇི་ལྟར་བསྐྲུན་མིན་གྱི་བཤད་ཚུལ་འདི་ནི་སྐབས་དེའི་གཞུང་
འཛིན་པའི་བསམ་བློ་ཡིན་པར་སྣང་། དེ་ཡང་དགེ་ལུགས་པ་དཀའ་ཚེགས་ཅི་ལྟ་བུ་
བརྒྱུད་དེ་གོ་སར་སླེབས་པ་དང་། དེའི་རྐྱེན་གྱིས་ཀཾ་ཚང་བཀའ་བརྒྱུད་པའི་གནས་བབ་
ཇི་ལྟ་བུར་གྱུར་པའི་ཚུལ་བཅས་ལ་བློ་ཁ་ཕྱོགས་ཚེ། ལྔ་པ་ཆེན་པོའི་སྨྱུག་རྩེ་ནས་གོང་
གསལ་ལོ་རྒྱུས་འདི་ལྟ་བུ་བྲིས་ཡོད་པ་བསམ་ཡུལ་ལས་འདས་པ་ཞིག་གཏན་ནས་མིན།
འདི་ནི་ལྔ་པ་ཆེན་པོའི་ལོ་རྒྱུས་བཤད་ཚུལ་དང་ཐ་དད་དུ་གྱུར་པའི་ལོ་རྒྱུས་མེད་ཅེས་
པའི་དོན་ནི་མིན་པར། དེའི་ཡར་སྔོན་དུ་བྲིས་པའི་བོད་ཀྱི་ལོ་རྒྱུས་དེབ་ཐེར་དཔེར་ན་
<<དེབ་ཐེར་དམར་པོ>> དང་<<ཆོས་འབྱུང་མཁས་པའི་དགའ་སྟོན>> ལ་སོགས་
པར་ཀཾ་ཚང་བཀའ་བརྒྱུད་པ་དང་མི་ཉག་རྒྱལ་ཁམས་བར་སྔར་ནས་མཆོད་ཡོན་འབྲེལ་
བ་ཡོད་པའི་དཔང་རྟགས་དུ་མ་མཐོང་རྒྱུ་ཡོད། འོན་ཀྱང་། ལྔ་པ་ཆེན་པོས་བྲིས་པའི་
ལོ་རྒྱུས་ཀྱི་ཤན་ཤུགས་འོག་ནས་མཆོད་ཡོན་མཛའ་འབྲེལ་གྱི་ཐོག་མའི་ལོ་རྒྱུས་ངོ་མ་དེ་
མི་གསལ་བར་བྱས་ཡོད། དེར་བརྟེན་གནད་འདིར་དེང་རབས་བོད་རིག་པའི་མཁས་
པ་རྣམས་ཀྱིས་ཉམས་ཞིབ་དང་དོ་སྣང་མི་བྱ་ཀ་མེད་དུ་གྱུར་ཅིང་། མཁས་པ་རྣམས་
ཀྱིས་ཉམས་ཞིབ་བྱས་མཐར་སྔར་ནས་མཐོང་ཡུལ་དུ་གསལ་པོར་འཆར་བའི་གནད་
འདི་གསར་རྙེད་བྱུང་བ་ཡིན། མཆོད་ཡོན་གྱི་ཐོག་མའི་ལོ་རྒྱུས་འཚོལ་སའི་བང་མཛོད་
གཅིག་ནི་སི་ཏུ་རིན་པོ་ཆེས་བྲིས་པའི་ཀཾ་ཚང་བཀའ་བརྒྱུད་པའི་ལོ་རྒྱུས་འདི་རེད།
འདིར་དམིགས་བསལ་འབྲེལ་བ་ཡོད་ས་ནི་ཀརྨ་པཀྵིའི་རྣམ་ཐར་དེ་རེད་སྙམ།གང་ཡིན་
ཟེར་ན།ལྔ་པ་ཆེན་པོས་ཀརྨ་པཀྵི་ས་སྐྱ་པའི་གོ་གནས་ལ་ཉེན་ཁ་བཟོ་ཐུབ་པའི་ནུས་མཐུ་
ཅན་གྱི་གྲུབ་ཐོབ་ཅིག་ཡིན་པ་གསལ་པོར་གསུངས་ཡོད་པ་དང་། དེ་བཞིན་གོང་མའི་ཕོ་
བྲང་དུའང་གོང་མ་ཀུབ་ལེ་ཁཱང་གི་ལྕམ་ཆའུ་(1227-1281) ལ་ཡང་ཀརྨ་པཀྵི་ཡིས་
འཕགས་པ་བློ་གྲོས་རྒྱལ་མཚན་སྒེར་གྱི་གོ་གནས་ཙམ་དུ་མ་ཟད། ས་སྐྱ་པའི་གདུང་རྒྱུད་
ལ་གནོད་འཚེ་བཟོ་བའི་སེམས་ཁྲལ་བྱུང་ཡོད།འོན་ཀྱང་སི་ཏུ་རིན་པོ་ཆེས་བརྩམས་པའི་
ལོ་རྒྱུས་དེབ་ཐེར་ནང་དུ་ཀརྨ་པཀྵིའི་རྣམ་ཐར་ལ་སོགས་པའི་དཔྱད་གཞིའི་ཡིག་ཆ་དུ་
མ་དྲངས་ནས་ཀརྨ་པཀྵིའི་སྐོར་ལ[ལྔ་པ་ཆེན་པོའི་བཤད་ཚུལ་ལས]ཐ་དད་དུ་གསུངས་
ཡོད་པ་འདི་ལྟར།
དེ་ནས་མི་རིང་བར་རྒྱ་ནག་ཧོར་དུས་ཀྱི་རྒྱལ་པོ་གོ་བེ་ལས་(Qubilai) སྔོན་གྱི་ལས་དང་སྨོན་
ལམ་གྱི་འབྲེལ་པ་དང༌། གྲུབ་ཐོབ་ཆེན་པོ་ཉིད་ཀྱི་སྐུ་ཆེ་བའི་ཡོན་ཏན་རྣམས་ཐོས་པར་བརྟེན།
གསེར་ཡིག་པ་བཏང་ནས་གདན་འདྲེན་དུ་བྱུང་བའི་དུས་སུ། འབྱོན་ནམ་མི་འབྱོན་དགོངས་པ་ལ།
ཀླུ་རྒྱལ་སྔགས་ཀྱི་བདག་པོ་དང་དགའ་བོ་ཐ་དད་མེད་པའི་རྫུ་འཕྲུལ་འཇའ་འོད་ལྟ་བུ་བསྟན་
ཞིང་འཕྲིན་ལས་ཐམས་ཅད་རྫོགས་པར་འགྱུར་ཟེར་བའི་ལྟས་གཟིགས་ནས་འབྱོན་པར་ཞལ་
གྱིས་བཞེས་ཏེ་གསེར་ཡིག་པ་སླར་བཏང༌། དེ་ནས་འབྱོན་པར་ཆས་པའི་ཚེ་དཔལ་ལྷ་མོ་ནག་མོ་
འབུམ་དང་བཅས་པས། ཁྱེད་ཀྱིས་ད་རུང་བྱ་བ་མང་པོ་སྒྲུབ་ལོང་ཡོད་ཀྱི་ནོར་ཐམས་ཅད་མལ་
དུ་ཞོག་ཟེར་བ་བྱུང་། དེ་ནས་ཧོར་ཡུལ་དུ་མ་ཕེབས་ཀྱི་བར་དུའང་ཁམས་ཕྱོགས་སུ་སངས་རྒྱས་
བསྟན་པ་དར་ཞིང་རྒྱས་པ་དང༌། སྡེ་དགོན་གོགས་པ་རྣམས་གསོ་བ་དང༌། ལམ་ན་ཡོད་པའི་སྐྱེ་བོ་
རྣམས་ཀྱི་དོན་ཆེན་པོ་མཛད་དེ། རྒྱལ་བུ་གོ་བེ་ལ་(Qubilai) དམག་ཆེན་པོའི་ཚུལ་གྱིས་བྱོན་
པ་དང་། རོང་ཡུལ་གསེར་སྟོད་ཅེས་བྱ་བའི་ས་ཆར་མཇལ་ཞིང་། དེ་ནས་ཕོ་བྲང་འུ་ཏོར་(Ordu
Palace) ཕེབས་ནས་རྒྱལ་འབངས་ཐམས་ཅད་ཀྱིས་བསྙེན་བཀུར་རྒྱ་ཆེན་པོ་བྱས། མུ་སྟེགས་
ལྟ་བུའི་ཆོས་ལོག་ཡོད་པ་རྣམས། ཐུགས་རྗེ་དང་རྫུ་འཕྲུལ་གྱིས་བཏུལ། རྒྱལ་བུ་སྲས་དང་བཙུན་
མོར་བཅས་པ་རྣམས་ཀྱི་རྒྱུད་བྱིན་གྱིས་བརླབས་པའི་ཚེ། བྱང་ཆུབ་སེམས་དཔའ་ནོར་བཟང་
དང་ཀླུ་སྒྲུབ་ལ་སོགས་པའི་གཟིགས་སྣང་མང་པོ་བྱུང༌། གྲུབ་ཆེན་ཧོར་ཡུལ་དུ་ཕེབ་ཅིང་། གོ་
བེ་ལ་དད་མཇལ་བའི་ལོ་འདི་གྲུབ་ཆེན་ཉིད་ཀྱིས་དགུང་ལོ་ལྔ་བཅུ་བཞེས་པ་ཤིང་ཡོས་ཀྱི་ལོ་ཡིན་
ཞིང་། ཤིང་འབྲུག་ལོར་ས་པཎ་ཁུ་དབོན་གསུམ་རྒྱལ་བུ་གོ་དན་གྱིས་སྤྱན་དྲངས་ནས་ལོ་ངོ་བཅུ་
གཅིག་སོང་བར་སྣང་། དེས་ན་ཕྱིས་ཀྱི་བླུན་པོ་སྙིང་ཕོད་ཅན་འགའ་ཞིག་གིས། ས་སྐྱ་པའི་ཕོ་རུས་
ལ་བསམ་ནས། གྲུབ་ཐོབ་བླ་ཆེན་འཕགས་པའི་མིན་པ་མཛད་པ་སོགས་ཅལ་ཅོལ་མང་དུ་སྨྲ་བ་
ལ་རིགས་མཐུན་འགའ་ཞིག་གིས་ཚད་མར་བྱེད་པ་ནི་ཆེས་ཡ་མཚན་པའི་གནས་སུ་སྣང་ལ། ཡིག་
ཚང་མཁྱེན་པའི་ས་སྐྱ་པའི་དཔྱོད་ལྡན་དག་ནི་དེའི་རྗེས་སུ་འབྲང་བར་མི་སྣང་ངོ༌། །དེར་རྒྱལ་བུ་
དང་ཡོན་མཆོད་འཕྲོད་པར་རྟག་ཏུ་བཞུགས་པར་གསོལ་བ་བཏབ་ཀྱང༌། མ་འོངས་ན་ཆགས་སྡང་
གི་རྩོད་པ་མང་པོ་འོང་བར་མཁྱེན་ཅིང་། ཐུགས་རྗེ་ཆེན་པོས་ཀྱང་།
འདི་ན་ཡུན་རིང་མ་འདུག་ཅིག །
ཆགས་སྡང་མང་པོ་འབྱུང་བར་སྣང༌། །
བྱང་ཕྱོགས་ཡངས་པ་ཅན་གྱི་ཡུལ། །
ཀུན་གྱིས་བཀུར་བའི་གནས་སུ་འདོངས། །
ཞེས་གསུང་པ་དང༌། མགོན་པོ་ནག་པོ་མེའི་ཕུང་པོ་དང༌། མཚོན་ཆ་སྣ་ཚོགས་འཚུབ་མ་འཁྱིལ་པ་
ལྟ་བུའི་ནང་ན་བཞེངས་ནས་དུག་གསུམ་ཆགས་སྡང་རྩོད་པ་འོང་བས་འདིར་མ་བཞུགས་གསུང་
པ་དང་། བླ་མ་ཡི་དམ་མཁའ་འགྲོ་མང་པོས་ཀྱང་སྔོན་གྱི་འབྲེལ་བའི་སྟོབས་ཀྱིས་བྱང་ཕྱོགས་སུ་
འབྱོན་དགོས་པར་ཡང་ཡང་བསྐུལ་བས། ཞལ་གྱིས་བཞེས་པས་རྒྱལ་པོ་ཡང་ཅུང་ཟད་ཡི་ཆད།
ཅེས་གོང་དུ་ལུང་འདྲེན་བྱས་པའི་མ་ཡིག་ནང་གསལ་བ་ལྟར། གླེང་གཞིར་གྱུར་པའི་
དུས་སྐབས་སུ་ཀུབ་ལེ་ཁཱང་ནི་ཁ་གན་“ནམ་རྒྱལ་པོ་ཞིག་མིན་པར་རྒྱལ་སྲས་ཞིག་ཡིན་
པར་གསུངས། འདིའི་སྐབས་སུ་སོག་པོའི་མངའ་ཐང་གི་བླ་ན་མེད་པའི་རྒྱལ་པོ་ནི་མོ་
འགོར་གན་(Monke Khan) ཡིན་པ་དང་། རྒྱལ་པོ་འདི་པའི་སྐོར་ཀརྨ་པཀྵིའི་འགྲུལ་
བཞུད་ལོ་རྒྱུས་ནང་དུ་འཁོད་ཡོད། སི་ཏུ་རིན་པོ་ཆེས་ང་ཚོར་གསུངས་པ་ལྟར་ན། ཀརྨ་
པཀྵིས་མོ་གོར་གན་དང་མཇལ་འཕྲད་མཛད་དུས། ཁོང་གིས་རྒྱལ་པོ་ཡུམ་དང་སྲས་
བཅས་པ་བྱིན་གྱིས་བརླབས་ནས། མུ་སྟེགས་ཆོས་ལོག་པ( ཡེ་ཤུ་པ)རྣམས་བཏུལ་བ་
ཡིན། མདོར་ན། སི་ཏུ་རིན་པོ་ཆེས་ཀརྨ་པཀྵིས་བོད་ཡུལ་ལས་བརྒལ་ཏེ་སོག་ཡུལ་རྒྱལ་
པོའི་གམ་དུ་མཛད་པའི་བྱ་བཞག་ནི་གཞན་དང་འགྲན་ཟླ་བྲལ་བའི་གྲུབ་ཆེན་ཞིག་ཡིན་
པར་བརྗོད། དེ་ཙམ་དུ་མ་ཟད་འདི་དག་ཐམས་ཅད་ཁ་གན་དང་ཀརྨ་པའི་གདུང་རྒྱུད་
གཉིས་ཕན་ཚུན་ལས་ཀྱིས་འབྲེལ་ཡོད་པ་གསུངས་པ་འདི་ལྟར།
ཁྱད་པར་རྒྱལ་པོའི་ཕོ་བྲང་དུ་ཕེབ་པར་ཉེ་བ་ན། གནམ་ལྕགས་ཀྱི་ཐོག་ཆར་བཞིན་དུ་ཕབ་པ་རྟ་
མཆོག་གི་རྒྱལ་པོའི་22བརྟུལ་ཞུགས་ཀྱིས་ཟིལ་གྱིས་མནན་ཅིང་དབང་དུ་བསྡུས་ནས་དམ་ལ་
འདོགས་པར་མཛད། འང་གི་བྱ་བའི་ཡུལ་དུ་རྒྱལ་པོ་ཆེན་པོ་ཡུམ་སྲས་འཁོར་དང་བཅས་དང་དུས་
གསུམ་དུ་འབྲེལ་ཚུལ་སྣ་ཚོགས་ཐུགས་ལ་ཤར། དེ་ཡང་སྔོན་གླང་པོ་ཆེའི་གཟུགས་ཀྱིས་སྡིག་སྤྱོད་
ཀྱི་རྒྱལ་པོ་བཏུལ་ནས་གནས་སྤར་བ་དེ། རྗེ་དུས་མཁྱེན་ཀམ་པོ་གནས་ནང་ན་བཞུགས་ཚེ་ཀམ་པོ་
ལྔ་ལ་བྱ་བར་བོན་པོ་འབྱོར་པ་ཅན་ཞིག་ཏུ་གྱུར། ཞབས་ཐོག་ཐམས་ཅད་བསྒྲུབས་ཅི་ཡོད་ཆོས་
རྗེའི་ཕྱོགས་སུ་བཏད་པས་ཡོན་བདག་དགོན་པ་བར་གྲགས་པ་དེ། རྒྱ་མི་ཉག་ཧོར་བོད་ཐམས་ཅད་
ཀྱི་རྒྱལ་པོ་མོང་གོར་གན་ཏུ་གྱུར་ཏེ། སྔོན་གྱི་བཙུན་མོ་སྲས་དང་དམག་དཔོན་ལ་སོགས་པ་རྣམས་
ཀྱང་དཔོན་མོ་ཨིལ་ཇི་(Eljigin) ག་མ་དང་རྒྱལ་བུ་མ་རེ་བོ་ཀ་(Ariq Boke) སོགས་སུ་
སྐྱེས་པར་གཟིགས། དེས་ན་སྔོན་གྱི་བག་ཆགས་ཀྱིས་རྒྱལ་བློན་འཁོར་བཅས་ཀྱིས་མུ་སྟེགས་ཨེར་
ག་འོ་ཡེ་གྲུབ་མཐའ[Erke' Un=Yelikewn འཛིན་ཅིང༌། ཨེར་ཀའི་
སློབ་དཔོན་མང་པོའི་དབང་དུ་གྱུར་པས་མུ་སྟེགས་སུ་འགྱུར་བ་མཁྱེན་ནས། མོ་གོར་གན་གཅིག་
པུ་ལམ་ལོག་པས་བསྐྱབ་པའི་ཆེད་ཁོ་ནར་རྗེ་ཉིད་ཀྱིས་བསམས་བཞིན་དུ་སྲིད་པ་བཟུང་བ་སྟེ། རྗེ་
དུས་གསུམ་མཁྱེན་པས་སེམས་ཅན་གཅིག་གི་དོན་དུ་བོད་ཡུལ་དུ་འོངས་ཤིང་། ཡུན་རིང་དུ་མི་
འདུག་གསུངས་པ་དེར་དགོངས།
འབྲུག་གི་ལོ་ལ་ཕོ་བྲང་འུར་རྡོར་རྒྱལ་བརྒྱུད་ཐམས་ཅད་འཚོགས་པའི་དུས་སུ་ཕེབ་པའི་ཚེ།
བྱང་ཆུབ་ཀྱི་སེམས་དང་སྤྱན་རས་གཟིགས་ཀྱི་ལྟ་སྟངས་ཀྱིས་རྒྱལ་པོ་མོ་འགོར་གན་བྱིན་གྱིས་
བརླབས་ཤིང་དག་པའི་སྣང་བ་དུ་མ་བསྟན། རྒྱལ་པོས་བར་ཆད་བཟློག་པར་གསོལ་བ་བཏབ་པས་
ཞལ་གྱིས་བཞེས། ཟས་ནོར་དང་རྒྱལ་སྲིད་ལ་ཕོངས་པ་མེད་པར་གནམ་མཆོད་ཅིང་། བླ་མའི་
གནད་ས་གསོ་བ་དང་བསྟན་འགྲོའི་དོན་རྒྱ་ཆེན་བསྒྲུབ་པ་དང༌། བཙོན་རར་གནས་པའི་ཉེས་ཅན་
འདོན་པར་བཀའ་སྩལ་པས། རྒྱལ་པོས་ཀྱང་གསུང་བཞིན་དུ་མཛད།* ཅེས་བཀོད་ཡོད།
སི་ཏུ་རིན་པོ་ཆེས་མཛད་པའི་ལོ་རྒྱུས་དེབ་ཐེར་གྱི་ཡུལ་དུས་ལ་སོགས་པའི་རྒྱབ་ལྗོངས་
གནས་བབ་སེམས་སུ་འཛིན་རྒྱུ་གལ་ཆེ་ཞིང་། དེ་ནི་གོང་མ་ཆན་ལུང་གིས་
དབང་ཆ་ཡུན་རིང་བཟུང་བའི་དུས་རབས་བཅོ་བརྒྱད་པ་དང་། དགེ་ལུགས་པའི་གྲུབ་
མཐའ་དང་མིང་གོང་མའི་ཕོ་བྲང་བར་གྱི་ཞི་འཇགས་ལྡན་པའི་མཛའ་འབྲེལ་གྱི་དུས་
སྐབས་ཤིག་རེད། དུས་སྐབས་དེའི་མཛའ་འབྲེལ་གྱི་དཔེ་མཚོན་གསལ་ཤོས་ནི། པེ་ཅིང་
དུ་བཞུགས་པའི་དགེ་ལུགས་པའི་སེར་མོ་བ་གྲགས་ཅན་ལྕང་སྐྱ་རོལ་པའི་རྡོ་རྗེ་དང་།
མིང་གོང་མ་གཉིས་ཀྱི་ཡོངས་གྲགས་ཀྱི་སྒེར་འབྲེལ་དེ་ཡིན་པ་ཧ་ཅང་གསལ་པོ་ཡིན།
དུས་རབས་འདི་ནི་ཏཱ་ལའི་བླ་མའི་རྒྱལ་ཁམས་ནང་མན་ཇུ་གོང་མའི་དམག་ཤུགས་བྱུང་
བའི་དུས་སྐབས་ཤིག་ཡིན་ཞེས་བཤད་ཆོག་ལ། དེ་བཞིན་སོག་རིགས་ཧོ་ཤོད་(Qošot)
ཀྱི་དམག་ཤུགས[བོད་ལ]བྱུང་བའི་དུས་སྐབས་ཤིག་ཀྱང་རེད་ཅེས་བརྗོད་ཆོག ཀཾ་ཚང་
བཀའ་བརྒྱུད་པར་མཚོན་ན་གནད་དོན་འདི་གཉིས་ཀ་རང་ཉིད་ལ་ཁེ་ཕན་ཅན་ཞིག་ག་
ལ་ཡིན།
གལ་ཏེ་རྒྱ་ནག་དབང་སྒྱུར་བྱེད་མཁན་གྱི་སོག་པོ་དང་དགེ་ལུགས་པའི་བར་དུ། མཆོད་
ཡོན་འབྲེལ་བ་འཛུགས་སྐབས་དགེ་ལུགས་པས་རང་ཉིད་ཀྱི་ཁ་གཏད་དུ་གྱུར་པའི་ཀཾ་
ཚང་བཀའ་བརྒྱུད་པའི་མཛད་རྗེས་དེ་དག་ལོ་རྒྱུས་སུ་མི་འགོད་པ་དགེ་ལུགས་པའི་
དམིགས་འདུན་ཞིག་ཡིན་ཚེ། སི་ཏུ་རིན་པོ་ཆེས་མཛད་པའི་ལོ་རྒྱུས(ཟླ་བ་ཆུ་ཤེལ་གྱི་
ཕྲེང་བ)ཞེས་པ་ནི་དེའི་བརྡ་ལན་གལ་ཆེན་ཞིག་ཡིན་ངེས། མཚམས་འདི་ནས་བོད་དང་
སོག་པོ། ཡོན་གོང་མའི་ཕོ་བྲང་དང་། མི་ཉག དེ་བཞིན་མིང་གོང་མའི་ཕོ་བྲང་བཅས་
ཀྱི་མཛའ་འབྲེལ་ཐད་ཀརྨ་པས་བཞག་པའི་མཛད་རྗེས་དེ་དག་བསྐྱར་དྲན་བྱ་རྒྱུ་གལ་
ཆེན་ཡིན་ཡང་། ལྕང་སྐྱ་རོལ་བའི་རྡོ་རྗེས་གཙོས་པའི་ལྕང་སྐྱ་བླ་མའི་ཡང་སྲིད་ལམ་
སྲོལ་གྱིས། ལོ་རྒྱུས་རང་བཞིན་ཅན་གྱི་མཛད་རྗེས་དེ་དག་གཡོལ་ནས། ཆིང་གོང་མའི་
དབུ་བླར་གྱུར་པའི་བླ་སྤྲུལ་གལ་ཆེན་རྣམས་ནི་དགེ་ལུགས་པར་མཚོན་ན། སྲིད་དོན་གྱི་
ཁེ་ཕན་སྟེང་ནས་ངོས་ལེན་བྱ་འོས་པའི་དབུ་བླའི་རྒྱུད་པ་ཤ་སྟག་ཡིན། དེའི་སྲིད་དོན་
དམིགས་ས་གཙོ་བོ་ནི་བོད་དང་རྒྱ་ནག་བར་གྱི་འབྲེལ་ལམ་ཡིན་ནོ། ། དེར་བརྟེན་ལྕང་
སྐྱ་བླ་མའི་བླ་རྒྱུད་གོང་མའི་ནང་དུ་འཕགས་པ་བློ་གྲོས་རྒྱལ་མཚན་ཚུད་ཡོད་པ་མ་ཟད།
རྗེ་ཙོང་ཁ་པའི་སྐུ་ཚབ་ཏུ་རྒྱ་ནག་ལ་ཕེབས་མཁན་བྱམས་ཆེན་ཆོས་རྗེ་ཤཱཀྱ་ཡེ་ཤེས་ཀྱང་
དེའི་སྐུ་ཕྲེང་གོང་མར་གཏོགས།” འདི་ནི་ལྔ་པ་ཆེན་པོའི་ལོ་རྒྱུས་དེབ་ཐེར་ལས་གསལ་
བའི་ཁོང་གི་ལྟ་ཚུལ་དང་ཡོངས་སུ་མཐུན་གྱི་ཡོད།
འོན་ཀྱང་མིང་གོང་མའི་ཕོ་བྲང་ནང་དུ། ཀརྨ་པ་སྐུ་ཕྲེང་ལྔ་པ་དེ་བཞིན་གཤེགས་པ་
དང་བྱམས་ཆེན་ཆོས་རྗེ་ཤཱཀྱ་གཉིས་ཀྱི་གོ་གནས་ལ་བལྟས་ན། བྱམས་ཆེན་ཆོས་རྗེ་ཀརྨ་
པ་དེ་བཞིན་གཤེགས་པའི་དོ་ཟླ་གཏན་ནས་མི་ལྕོགས་པ་སི་ཏུ་རིན་པོ་ཆེས་བྲིས་པའི་དེ་
བཞིན་གཤེགས་པའི་སྐུ་ཚེའི་ལོ་རྒྱུས་ལ་བལྟས་ན་གནད་དོན་འདི་ཧ་ཅང་གསལ་པོ་ཡིན།
དེ་ཡང་བོད་ཀྱི་ལོ་རྒྱུས་ཡིག་ཆའི་གྲས་ནས་ཐུན་མིན་དུ་གྱུར་པའི་སི་ཏུ་རིན་པོ་ཆེའི་
<<ཟླ་བ་ཆུ་ཤེལ་གྱི་ཕྲེང་བ>> ནང་དུ། སྤྱི་ལོ་1407 ལོར་ཀརྨ་པ་སྐུ་ཕྲེང་ལྔ་པ་མིང་
གོང་མ་མིང་ཀྲིང་རྫུ་( Ming Chengzu) ཡི་ཕོ་བྲང་དུ་བཞུགས་རིང་གི་ལོ་རྒྱུས་རྒྱས་
པར་བཀོད་ཡོད་པར་མ་ཟད། མིང་གོང་མས་ཁོང་ལ་ཕུལ་བའི་ཡིག་རིགས་ལྔའི་ནང་
ལ་བྲིས་པའི་ཤོག་དྲིལ་གྱི་བོད་ཡིག་ཆ་ཚང་བ་<<ཟླ་བ་ཆུ་ཤེལ་གྱི་ཕྲེང་བ>> ན་བཀོད་
ཡོད།༦ ཤོག་དྲིལ་འདི་ཉིད་དུས་རབས་ཉི་ཤུའི་བར་མཚུར་ཕུ་དགོན་དུ་ཉར་ཚགས་བྱས་
ཤིང་། དེར་བརྟགས་ན་དགའ་ལྡན་ཕོ་བྲང་གི་དབང་སྒྱུར་དུས་སྐབས་སུ་མཁས་པས[ ལོ་
རྒྱུས]ལ་འཁྱོག་བཤད་བྱས་མེད་ཅེས་བརྗོད་དཀའ་བར་སྣང་།
མཚམས་འདི་ནས་ང་ཚོས་འཕགས་པ་བློ་གྲོས་རྒྱལ་མཚན་དང་ཀུབ་ལེ་ཁཱང་། དེ་བཞིན་
ལྕང་སྐྱ་བླ་མ་དང་གོང་མ་ཆན་ལུང་བཅས་ཀྱིས་གྲུབ་པའི་མཆོད་ཡོན་འབྲེལ་ལམ་གྱི་
ཐོག་མའི་གྲུབ་ཚུལ་ལ་མི་ལྟ་ཀ་མེད་དུ་གྱུར། ས་སྐྱ་པ་དང་སོག་པོའི་བར་གྱི་འབྲེལ་
ལམ་གྱི་སྔོན་འགྲོ་ལྟ་བུར་གྱུར་པའི་མི་ཉག་གི་ལོ་རྒྱུས་གང་ཡིན་པ་སི་ཏུ་རིན་པོ་ཆེའི་
<< ཟླ་བ་ཆུ་ཤེལ་གྱི་ཕྲེང་བ>> ལས་གང་འཚམ་གསལ་པོར་གསུངས་ཡོད་ཀྱང་། དེའི་
སྐོར་ལ་ལྔ་པ་ཆེན་པོའི་ལོ་རྒྱུས་དེབ་ཐེར་ནང་ཡིག་འབྲུ་གཅིག་ཀྱང་འཁོད་མེད། ལྔ་པ་
ཆེན་པོའི་དེབ་ཐེར་ལས་མི་ཉག་གི་གདུང་རབས་ནི་བྱང་ལ་སྟོད་ལས་བྱུང་བའི་སྐོར་
ཞར་བྱུང་ཙམ་དུ་བཀོད་ཡོད་འདུག ” སི་ཏུ་རིན་པོ་ཆེར་མཚོན་ན། མི་ཉག་རྒྱལ་པོའི་
ཕོ་བྲང་དུ་ཀཾ་ཚང་བཀའ་བརྒྱུད་པས་བཟུང་བའི་གོ་ས་གང་ཡིན་པ་དང་། གོ་ས་དེའང་
ཀརྨ་པཀྵིའི་སྐུ་གོང་མ་དུས་གསུམ་མཁྱེན་པའི་དུས་ནས་ཡོད་པ་གསལ་པོ་ཡིན་ཏེ། ལོ་
རྒྱུས་དེ་ཉིད་ལས།
མི་ཉག་འགའི་“རྒྱལ་པོས་རྗེ་ཉིད་སྤྱན་དྲངས་པར། གཙང་པོ་པ་ལ་ཕག་མོའི་བསྐྱེད་རྫོགས་འགྲོ་
ཆོས་སུ་གནང་ནས་ཧ་ལ་ཤན་གྱི་རི་བོར་སྒོམས་ཤིག་ལུང་བསྟན་ཏེ་སྐུ་ཚབ་ཏུ་
བརྫངས། དེར་འགའི་རྒྱལ་པོའི་བླ་མ་མཛད་དེ་མཚན་གཙང་པ་ཏི་ཤྲིར་ཐོགས། ཁོང་གིས་གདན་
ས་ཆེན་པོ་མཚུར་ཕུར། དང་པོ་གསེར་འབུམ་གྱི་ན་བཟའ་དང་། ཕྱིའི་མཆོད་རྟེན་བཞེངས་པའི་ཆ་
རྐྱེན། གཉིས་པ་མཆོད་ཁང་གོང་མའི་ཁྱམས། གསུམ་པ་མཆོད་རྫས་དང་དགོན་པའི་ཁྱད་འཕགས་
བཅུ་གསུམ་རྣམས་རིམ་པ་བཞིན་དུ་ཕུལ་བ་སོགས་བསྟན་པའི་བྱ་བ་རྒྱ་ཆེན་པོ་མཛད་ནས་ས་ཕོ་
སྟག་གི་ལོ་ལ་འགའི་བྱང་ངོས་སུ་སྐུ་གཤེགས། དེའི་སློབ་མ་ནི་འགྲོ་མགོན་ཏི་ཤྲི་རས་པ་
སྟེ། འབའ་དབྲམ་བཀའ་བརྒྱུད་ཀྱི་བསྟན་པའི་རྩ་ལག་མི་ཉག་རྒྱལ་པོའི་དབུ་བླའོ། །
ཞེས་ང་ཚོའི་དཔྱད་བརྗོད་བྱ་ཡུལ་མི་ཉག་ལ་ཐུག་ཡོད། འོན་ཀྱང་ང་ཚོའི་དཔྱད་བྱར་
གྱུར་པའི་སི་ཏུ་རིན་པོ་ཆེས་བརྩམས་པའི་ལོ་རྒྱུས་ནང་དུ་མི་ཉག་ཙམ་དུ་མ་ཟད། རྒྱ་
ནག་དང་སོག་པོའི་མི་སྣ་གལ་ཆེན་དུ་མའི་སྐོར་འཁོད་ཡོད་ལ། ཀརྨ་པ་རོལ་པའི་རྡོ་
རྗེའི་སྐོར་དང་ཁོང་དང་ཡོན་གོང་མ་མཐའ་མ་གོང་མ་ཐོ་གན་ཐེ་མུར་གཉིས་ཀྱི་འབྲེལ་
ལམ་སྐོར་ལ་ངོ་མཚར་སྐྱེ་དགོས་པའི་གནས་ཚུལ་ཡང་འཁོད་ཡོད། གནས་ཚུལ་འདི་
དག་ལ་བརྟགས་ན་འདིའི་སྐབས་སུ་ཀཾ་ཚང་བཀའ་བརྒྱུད་པས་སྔར་ཡོན་རྒྱལ་རབས་ཀྱི་
ཡར་སྔོན་ནས་བྱུང་བའི་རང་ཉིད་ཀྱི་གོ་ས་དང་སྟོབས་ཤུགས་བསྐྱར་གསོ་བྱས་ཡོད་པ་
གདོན་མི་ཟ།
གོང་སྨོས་ཡོད་ཚད་དུས་རབས18པའི་ནང་དགེ་ལུགས་པའི་དབང་སྒྱུར་སྐབས་དང་
འབྲེལ་བའི་དཔྱད་གཞིའི་ཡིག་ཆ་ཡ་མཚན་སྐྱེ་དགོས་པ་ཞིག་ཡིན་པ་དང་། དེ་ཡང་
དཔྱད་པ་གཏོང་མཁན་ལ་ངོ་མཚར་སྐྱེ་བར་བྱེད་པའི་གནད་དོན་ཙམ་མིན་པར། གོང་
ནས་ཕྲན་གྱིས་བཤད་པ་ལྟར་འདི་ནི་མཁྱེན་རྒྱ་ཡངས་པའི་མཁས་པ་ཞིག་གིས་མཛད་
པའི་གལ་གནད་ཆེ་བའི་ལོ་རྒྱུས་ཤིག་ཀྱང་ཡིན། སི་ཏུ་རིན་པོ་ཆེས་ལྗགས་རྩོམ་གནང་
བའི་དཔེ་ཆའི་གྲས་སུ་ལོ་རྒྱུས་བརྩམས་ཆོས་ཧ་ཅང་ཉུང་ཉུང་ཡིན་སྐད། དེ་ལྟ་ནའང་
ཁོང་གིས་གསོ་བ་རིག་པ་དང་། བརྡ་སྤྲོད་རིག་པ། དེ་བཞིན་སྒྱུ་རྩལ་བཅས་ལ་བཞག་
པའི་མཁས་པའི་མཚར་སྣང་དང་རྟོག་དཔྱོད་ཇི་ལྟར་མངའ་བ་དེ་ལྟར་ལོ་རྒྱུས་བརྩམས་
ཆོས་ཐོག་ལ་ཡང་གཅིག་མཚུངས་ཡོད་པར་མངོན། རུའུ་པིང་འགྲེམ་སྟོན་ཁང་(Rubin
Museum) དུ་ཚོགས་པའི་མཁས་པའི་འདུ་འཛོམས་བརྒྱུད་དེ་མ་ཧ་པཎྜིཏ་འདི་ཉིད་ལ་
ཤིན་ཏུ་འོས་པའི་རྗེས་དྲན་གྱི་ལེགས་སྐྱེས་ཤིག་ཕུལ་ཡོད་པ་དང་། འདུ་འཛོམས་དེ་ལས་
དཔྱད་རྩོམ་འདི་དེ་མིན་དཔྱད་རྩོམ་གཞན་ཁག་བྱུང་བ་རེད།

རྩོམ་ཡིག་བདུན་པ།

མི་ཉག་རྒྱལ་པོའི་བླ་མ།

སྤྱི་ལོ་1227 ལོར་མི་ཉག་རྒྱལ་ཁམས་རྩ་གཏོར་མ་བཏང་པའི་གོང་ཙམ་ལ། བོད་དང་
མི་ཉག་བར་འབྲེལ་ལམ་གང་བྱུང་མིན་ཐད་འདས་པའི་ལོ་རབས་འགའ་ཞིག་གི་ནང་
སྔར་ལས་ཀྱང་གསལ་པོར་གྱུར་དང་འགྱུར་བཞིན་ཡོད། སི་ཏན་( A.R.Stain)
དང་། ཁེ་ཆ་རཱོ་(E.I.Kychanov) དང་། དེ་བཞིན་པེ་ཁྲེ་ཁེ་(Luciano Petech)
ལ་སོགས་པའི་ཞིབ་འཇུག་དཔྱད་རྩོམ་ནང་། བོད་དང་མི་ཉག་གི་འབྲེལ་ལམ་གྱི་ལོ་
རྒྱུས་གསལ་འདོན་བྱས་ཡོད་པར་མ་ཟད། དེའི་སྐོར་སྔར་ལས་དོ་སྣང་ཆེན་པོ་ཡོང་བའི་
རྒྱུ་རུ་གྱུར་ཡོད། མི་ཉག་གི་ས་མཚམས་ནི་བོད་ཁུལ་ཨ་མདོའི་བྱང་ཤར་ལ་ཐུག་ཡོད་
པ་དང་། ཨ་མདོའི་བྱང་ཤར་གྱི་ས་ཁུལ་ནི་ལོ་རྒྱུས་ཐོག་བོད་དང་རྒྱལ་ཁབ་གཞན། དེ་
བཞིན་མི་རིགས་གཞན་བར་ཚོང་འབྲེལ་དང་། རིག་གནས་ཀྱི་འབྲེལ་ལམ་འཛུགས་སའི་
ལམ་བུ་ཞིག་ཀྱང་ཆགས་ཡོད། དེ་བས་ན་ཨ་མདོའི་ཡུལ་ནས་བྱོན་པའི་གུས་པའི་སློབ་
སྟོན་པ་སྟག་འཚེར་རིན་པོ་ཆེ་ཐུབ་བསྟན་འཇིགས་མེད་ནོར་བུ་ལགས་དགུང་ལོ་དྲུག་ཅུ་
རེ་ལྔར་ཕེབས་པའི་འཁྲུངས་སྐར་ལ་དཔྱད་རྩོམ་འདི་ལེགས་སྐྱེས་སུ་འབུལ་རྒྱུ་བྱུང་བ་ནི་
བསོད་ནམས་ཀྱི་སྐལ་བ་ཞིག་ཡིན། ཁོང་ནི་གཅེས་པར་འོས་པའི་ཨ་མདོའི“ཕོ་རྒོད”གྲས་
ནས་གཅིག་གོ།།
སྤྱིར་ན་བརྗོད་གཞི་འདི་དང་འབྲེལ་བའི་བོད་ཀྱི་ཡིག་ཆ་རྣམས་ལ་ད་དུང་དབྱེ་ཞིབ་
མཐིལ་ཕྱིན་པ་བྱུང་མེད་ཀྱང་། བོད་ཀྱི་ཡིག་ཆ་རྙིང་པ་ཁག་ལ་སྔར་ལས་དོ་སྣང་ཆེན་
པོ་བྱུང་དང་འབྱུང་བཞིན་པར་བརྟེན། སྐབས་དོན་བརྗོད་གཞི་དང་འབྲེལ་བའི་སྟོང་ཆ་
འགའ་ཞིག་གསལ་པོ་བཟོ་ཐུབ་སྙམ། གནད་འདི་སེམས་སུ་བཟུང་ནས། ང་ཚོས་མི་ཉག་
རྒྱལ་ཁམས་རྩ་གཏོར་མ་སོང་བའི་གོང་ཙམ་ལ། བོད་དང་མི་ཉག་བར་བྱུང་བའི་འབྲེལ་
ལམ་ངོ་མཚར་སྐྱེ་རུང་བ་ཞིག་ལ་མཉམ་དུ་བལྟ། དེ་ནི་བོད་སངས་རྒྱས་ཆོས་ལུགས་ཀྱི་
སེར་མོ་བ་འགའ་ཞིག་མི་ཉག་གི་ཕོ་བྲང་དུ་ཏི་ཤྲི་(རྒྱ་ཡིགTi-shih) ཡི་མཚན་ཐོག་
ནས་བྱོན་པའི་སྐོར་རེད།
ཐོག་མར་གསལ་བཤད་བྱེད་དགོས་པ་ཞིག་ལ། བོད་ཀྱི་སེར་མོ་བ་རྣམས་མི་ཉག་ཕོ་བྲང་
ལ་བྱོན་པའི་སྐོར་ལ་ད་བར་གླེང་སློང་བྱུང་མེད་པ་ཞིག་མ་ཡིན། ལོ་རབས་གཉིས་ལྷག་
གི་གོང་ལ། སི་ཏན་(R.A.Stein) གྱིས་ཀཾ་ཚང་བཀའ་བརྒྱུད་པ་དང་མི་ཉག་རྒྱལ་པོའི་
བར་འབྲེལ་བ་བྱུང་བའི་སྐོར་གླེང་ཟིན་ལ། དེའི་རྗེས་སུ། སི་མེ་ཐི་(E.Gene Smith)
ཡིས་འབྲི་གུང་བཀའ་བརྒྱུད་པའི་སྲོལ་འབྱེད་པ་འཇིག་རྟེན་མགོན་པོས། སོག་རྒྱལ་ཆིང་
གེ་སེ་ཁཱང་གིས་སྤྱི་ལོ་1206 ལོར་གཡུལ་འགྱེད་བྱས་པའི་སྐབས་སུ་མི་ཉག་ཕོ་བྲང་
ལ་རྗེ་བཙུན་འཇམ་དབྱངས་ཀྱི་སྐུ་འདྲ་ཞིག་ཕུལ་ནས། དུས་རབས་བཅུ་གསུམ་པའི་
དུས་སྟོད་ཀྱི་མི་ཉག་ཕོ་བྲང་དང་། འབྲི་གུང་བཀའ་བརྒྱུད་པའི་སྲོལ་འབྱེད་པ་འཇིག་
རྟེན་མགོན་པོ་གཉིས་ཀྱི་བར་འབྲེལ་བ་བྱུང་བའི་སྐོར་ཡང་གླེང་ཡོད། [སི་མེ་ཐི་ཡིས་
བཀོལ་བའི།བོད་ཡིག་གི་དཔྱད་གཞིའི་ཡིག་ཆ་དེ་རང་གི་ནང་དུ། འཇིག་རྟེན་མགོན་པོ་
དང་།མི་ཉག་རྒྱལ་པོའི་བར་བྱུང་བའི་འབྲེལ་ལམ་ཐད་ཅུང་ཙམ་གསལ་པོ་གསུངས་ཡོད་
པ་འདི་ལྟར།
མེ་ཉག་གི་རྒྱལ་པོས་འཇིག་རྟེན་མགོན་པོ་འབྲི་ཁུད་པ་ལ་གོས་ཆེན་དང་གསེར་ཕུལ་ནས་གསོལ་བ་
བཏབ་པས་འཇིག་རྟེན་མགོན་པོས་རྟེན་འབྲེལ་མཛད་ནས་མེ་ཉག་གི་རྒྱལ་ཁམས་ལོ་བཅུ་གཉིས་ཀྱི་
བར་དུ་བདེ་བར་བྱུང་བས་དེ་མཚོན་པར་བྱེད་པའི་མེ་ཉག་གི་རྒྱལ་པོས་གོས་སེར་པོ་ཅན་མཆོད་པ་
འཕུལ་བ་ཡིན་ནོ། །༈ ཞེས་འཁོད།
འོན་ཀྱང་། མི་ཉག་རྒྱལ་པོའི་ཕོ་བྲང་དང་བཀའ་བརྒྱུད་པའི་ཆོས་བརྒྱུད་འགའ་ཞིག་གི་
བར་བྱུང་བའི་ཆོས་ཕྱོགས་ཀྱི་འབྲེལ་བ་འདི་ནི། ཆོས་ལུགས་ཀྱི་མཆོད་འབུལ་ཙམ་ཞིག་
མ་ཡིན་པས། གནད་དོན་འདིའི་ཐད་ང་ཚོས་བཀའ་བརྒྱུད་པའི་ཡིག་ཆ་གཞན་ཁག་སྔོག་
གཤེར་བྱས་ན། དེ་ལས་ཀྱང་གསལ་པོ་ཡོང་ལ།ལྷག་པར་དུ་ཀཾ་ཚང་བཀའ་བརྒྱུད་པ་དང་
འབའ་རོམ་བཀའ་བརྒྱུད་པའི་ཡིག་ཆ་ཁག་ལ་བལྟས་ན། མི་ཉག་ཕོ་བྲང་གི་ཏི་ཤྲི་ཡི་གོ་
གནས་དེ་གཞུང་འབྲེལ་ཐོག་ནས་གཏན་འབེབས་བྱས་པར་མ་ཟད། མི་ཉག་རྒྱལ་ཁམས་
རྩ་གཏོར་མ་སོང་བའི་ལོ་རབས་མཐའ་མ་དག་གི་རིང་དུ། གོ་གནས་འདི་བོད་ཀྱི་སེར་མོ་
བ་རྣམས་ཀྱིས་བཟུང་ཡོད་པའི་དཔང་རྟགས་ཀྱང་མཐོང་རྒྱུ་ཡོད་དོ། ། ཕྱིས་སུ་ཆབ་སྲིད་
ཀྱི་ལམ་སྲོལ་འདི་ལྟ་བུ་ཞིག་མི་ཉག་བཙན་བཟུང་བྱེད་མཁན་གྱི་སོག་པོ་དང་། དེའི་
རྒྱལ་པོ་ཀུབ་ལེ་ཁཱང་དང་འཕགས་པ་བློ་གྲོས་རྒྱལ་མཚན་གཉིས་ཀྱི་དུས་སུ་སླར་ཡང་
བྱུང་བའི་གནས་ཚུལ་གྱིས་ཀློག་པ་པོ་རྣམས་ལ་ཡ་མཚན་སྐྱེ་རུ་འཇུག་སྲིད། འོག་ཏུ་
གླེང་ཡོད་པ་ལྟར། ལམ་ལུགས་ཆ་འདྲ་བ་འདི་གཉིས་ཤེས་རྟོགས་བྱུང་ནས། ཕྱིས་སུ་བོད་
པ་འགའ་རེས་བྲིས་པའི་མི་ཉག་གི་ལོ་རྒྱུས་ལ་ཏན་ཏན་ཤུགས་རྐྱེན་ཐེབས་ཡོད།
མི་ཉག་ཕོ་བྲང་དང་བོད་ཀྱི་སེར་མོ་བའི་བར་བྱུང་བའི་ཆོས་ཕྱོགས་ཀྱི་འབྲེལ་ལམ་སྐོར་
ཐོག་མར་གླེང་མཁན་གཅིག་ནི་སློབ་དཔོན་ཆེན་པོ་སི་ཏན་(R.A.Stein) ཡིན། དེ་ལ་
ཁོང་གི་དཔྱད་རྩོམ་ཞིག་གི་ནང་དུ། << ཆོས་འབྱུང་མཁས་པའི་དགའ་སྟོན>> ལས་
མི་ཉག་གི་ལོ་རྒྱུས་དང་གོང་གསལ་འབྲེལ་ལམ་དེའི་ཐད་ལ་ཧྥ་རེན་སིའི་ཡི་གེ་ལ་འདི་
ལྟར་བསྒྱུར་ཡོད་དེ།
Le roi Thai-hu avait invité le Seigneur de la Religion Dus-gsum
mkhyen-pa (1110-1193) lorsque celui-ci demeura à mChur-
phu( monistère, siege des Karmapas au Tibet), mais il ne vint pas,
<<Ehbien!>>,ditleroi<<envoie- moicommechaplainàtaplaceun
élevequisoittionégal!>>(Lelama)envoyaalorslesavantgCan-so-
ba, etle roilevénéra commesonlama.5 [ཆོས་འབྱུང་མཁས་དགའ་ལས་བསྒྱུར་
བའི་མ་ཡིག] “འདི་ལ་རྒྱལ་པོ་ཐའི་ཧུས་ཆོས་རྗེ་དུས་གསུམ་མཁྱེན་པ་(1110-1193) མཚུར་
ཕུར་ཕེབས་སྟེ་བཞུགས་པ་ལ་སྤྱན་འདྲེན་བཏང་བས་མ་བྱོན། འོ་ན་ཁྱེད་རང་གི་སྐུ་ཚབ་ཕེར་བའི་
སློབ་མ་ཞིག་མཆོད་གནས་སུ་གཏོང་བར་ཞུས་པས་དགེ་བཤེས་གཙང་སོ་བ་བཏང་སྟེ་རྒྱལ་པོས་བླ་
མར་བསྐུར།”
ཞེས་སློབ་དཔོན་སི་ཏན་གྱི་དཔྱད་རྩོམ་དེ་པར་བསྐྲུན་བྱས་པ་ནས་བཟུང་། འབྲེལ་ཡོད་
ཡིག་ཆ་གསར་རྙེད་བྱུང་བས། གོང་གསལ་གནས་ཚུལ་འདི་ལ་ཁ་སྐོང་བྱེད་ཐུབ། དུས་
གསུམ་མཁྱེན་པས་བརྫངས་པའི་སེར་མོ་བ་དེ་ནི། ཁོང་གི་སློབ་མ་གཙང་པོ་པ་དཀོན་
མཆོག་སེང་གེ (?-1218/1219) ཡིན་པ་དང་། གཙང་པོ་པ་ཁོང་གི་སྐོར་ཀཾ་ཚང་
བཀའ་བརྒྱུད་པའི་ལོ་རྒྱུས་ཡིག་ཆ་གལ་ཆེན་<< ཟླ་བ་ཆུ་ཤེལ་གྱི་ཕྲེང་པ>> ཞེས་པར་
ཐུང་ངུ་ཞིག་ཡོད་ཅིང་། དེ་ནི་ཤིན་ཏུ་ཁ་གསལ་ཞིང་ཚིག་ཉུང་བས་འདིར་ཆ་ཚང་བར་
དགོད་པར་བྱ།
༈ གཙང་པ་བཀྲ་ཤིས་སམ་གཙང་པོ་པ་དཀོན་མཆོག་སེང་གེ་ནི་ལ་སྟོང་ཐང་ཆུངº་ན་རྫུ་འཕྲུལ་
གྱིས་རྗེས་སུ་བཟུང་ནས་སླར་མཚུར་ཕུར་གདམས་ངག་རྫོགས་པར་མཛད་དེ། མི་ཉག་འགའིº་
རྒྱལ་པོས་རྗེ་ཉིད་སྤྱན་དྲངས་པར། གཙང་པོ་པ་ཕག་མོའི་བསྐྱེད་རྫོགས་འགྲོ་ཆོས་སུ་གནང་ནས་
ཧ་ལ་ཤན་གྱི་རི་བོར་སྒོམས་ཤིག་ལུང་བསྟན་ཏེ་སྐུ་ཚབ་ཏུ་བརྫངས། དེར་འགའི་རྒྱལ་པོའི་བླ་མ་
མཛད་དེ་མཚན་གཙང་པ་ཏི་ཤྲི་ཐོགས། ཁོང་གིས་གདན་ས་ཆེན་པོ་མཚུར་ཕུར། དང་པོ་གསེར་
འབུམ11་གྱི་ན་བཟའ་དང་། ཕྱིའི་མཆོད་རྟེན་བཞེངས་པའི་ཆ་རྐྱེན། གཉིས་པ་མཆོད་ཁང་གོང་མའི་
ཁྱམས། གསུམ་པ་མཆོད་རྫས་དང་དགོན་པའི་ཁྱད་འཕགས་བཅུ་གསུམ་རྣམས་རིམ་པ་བཞིན་དུ་
ཕུལ་བ་སོགས་བསྟན་པའི་བྱ་བ་རྒྱ་ཆེན་པོ་མཛད་ནས་ས་ཕོ་སྟག་གི་ལོ་ལ་འགའི་བྱང་ངོས རྤ་སུ་
སྐུ་གཤེགས། དེའི་སློབ་མ་ནི་འགྲོ་མགོན་ཏི་ཤྲི་རས་པ་སྟེ། འབའ་དབྲམ་བཀའ་བརྒྱུད་ཀྱི་བསྟན་པའི་
རྩ་ལག་མི་ཉག་རྒྱལ་པོའི་དབུ་བླའོ། །གཤེགས་རྫོགས་ལྷ་ཁང་གདུང་རྟེན་དང་བཅས་པ་ཏི་ཤྲི་རས་
པས་མཛད།
ཅེས་གོང་གསལ་དཀོན་མཆོག་སེང་གེའི་ལོ་རྒྱུས་འདི་ཧ་ཅང་མདོར་བསྡུས་ཡིན་ཡང་།
ཁོང་གིས་མི་ཉག་གི་ཕོ་བྲང་ནང་དུ་བྱ་བ་ཅི་མཛད་ཀྱི་གནས་ཚུལ་གསལ་པོ་འཁོད་པ་ང་
ཚོས་མཐོང་ཐུབ། དེ་ལས་ཀྱང་ངོ་མཚར་བ་ཞིག་ལ། ཁོང་གིས་བཟུང་བའི་ཏི་ཤྲི་ཡི་གོ་
གནས་འདི་ཕྱིས་སུ་བོད་ཀྱི་སེར་མོ་བ་གཞན་ཞིག་གིས་མུ་མཐུད་ནས་ཤུལ་བཟུང་བྱས་པ་
གསལ། དེ་བས་ན། མཚམས་འདི་ནས་ང་ཚོས་ཁོང་གི་ཤུལ་འཛིན་པ་འབའ་རོམ་བཀའ་
བརྒྱུད་པའི་སེར་མོ་བ་ཏི་ཤྲི་རས་པའི་སྐོར་གླེང་ན་འོས་སོ། །
འབའ་རོམ་བཀའ་བརྒྱུད་ནི་ཀཾ་ཚང་བཀའ་བརྒྱུད་ལས་ཧ་ཅང་གྲགས་ཆུང་བའི་བཀའ་
བརྒྱུད་པའི་ཆོས་བརྒྱུད་ཅིག་རེད། ཆོས་བརྒྱུད་འདིའི་མིང་གི་རྣམ་གྲངས་ལ་འབའ་རོམ་
པ་དང་། འབའ་རམ་པ། འབའ་སྒྲོམ་པ། (གོང་དུ་དྲངས་པའི) འབའ་དབྲམ་པ་བཅས་
ཡོད། ཆོས་བརྒྱུད་འདི་ནི་དྭགས་པོ་བཀའ་བརྒྱུད་པའི་ཆོས་བརྒྱུད་བཞིའི་ཡ་གྱལ་ཡིན་པ་
དང་། ཆོས་བརྒྱུད་བཞིའི་དབྱེ་བ་ནི། དྭགས་པོ་ལྷ་རྗེ་སྒམ་པོ་པ་བསོད་ནམས་རིན་ཆེན་
རང་ནས་ཐད་ཀར་བརྒྱུད་པའི་ཆོས་ལུགས་ཤ་སྟག་ཡིན།“ འབའ་རོམ་བཀའ་བརྒྱུད་པའི་
སྲོལ་གཏོད་པ་པོ་ནི་འབའ་རོམ་པ་དར་མ་དབང་ཕྱུག་(1127/1128-1203) ཡིན་
པ་དང་། ཁོང་ནི་སྒམ་པོ་པའི་དངོས་སློབ་ཅིག་རེད། ཁོང་གི་སློབ་མ་ཏི་ཤྲི་སངས་རྒྱས་
རས་ཆེན་(1164/1165-1236) ཟེར་བ་ནི། << ཟླ་བ་ཆུ་ཤེལ་གྱི་ཕྲེང་བ>> ཡི་
ནང་དུ་འགྲོ་མགོན་ཏི་ཤྲི་རས་པ་ཟེར་བ་དེ་ཡིན་པ་དང་། ཁོང་ནི་མི་ཉག་རྒྱལ་པོའི་ཏི་ཤྲི་
དང་། གཙང་པོ་པ་དཀོན་མཆོག་སེང་གེའི་ཤུལ་འཛིན་པ་དེ་ཡིན། བློ་ཕམ་ཆེ་བ་ཞིག་
ལ། འབའ་རོམ་བཀའ་བརྒྱུད་པའི་སྐོར་ལ་ཀཾ་ཚང་བཀའ་བརྒྱུད་པའི་ལོ་རྒྱུས་ཡིག་ཆ་ནང་
བཞིན་མོད་པོ་མེད། དེས་ན་སངས་རྒྱས་རས་ཆེན་མི་ཉག་རྒྱལ་པོའི་ཕོ་བྲང་དུ་བྱོན་པའི་
སྐོར་ལ། ང་ཚོས་དེང་སྐབས་བེད་སྤྱོད་བྱེད་ཐུབ་པའི་ཡིག་ཆ་ཚང་མས་ཁ་གཅིག་མཐུན་
གྱིས་འདི་ལྟར་བརྗོད།
དགུང་ལོ་སོ་གསུམ་འབྲུག་གི་ལོར[1196/1197]མི་ཉག་ཡུལ་དུ་ཕེབས། མི་ཉག་རྒྱལ་པོ་སྤྱན་
སྔ་ཤོ་ཧོ་རྒྱལ་རྒོད་རྣམས་ཀྱི་བླ་མཆོད་མཛད་ནས་ལོ་སོ་གསུམ་བཞུགས། ཐམས་ཅད་ཆོས་ལ་
བཀོད། ཆོས་སྡེ་ཆེན་པོ་བཞི་བཏབས་གྲྭ་ཚོགས་བསམ་གྱིས་མི་ཁྱབ་པ་བསྐྱངས། དགུང་ལོ་དྲུག་
བཅུ་རྩ་གསུམ་ཐོག་ཡར་བོད་ལ་ཕེབས།” ཞེས་འཁོད།
ཏི་ཤྲི་སངས་རྒྱས་རས་ཆེན་ནི་ང་ཚོས་ཤེས་པའི་བོད་ཀྱི་ཏི་ཤྲི་གཉིས་པ་དེ་ཡིན་པར་མ་
ཟད། མཐའ་མ་དེའང་ཡིན། གང་ཡིན་ཟེར་ན། ཁོང་སྐུ་མ་འདས་པའི་ལོ་འགའ་ཞིག་གི་
གོང་ཙམ་ན་མི་ཉག་རྒྱལ་ཁབ་རྩ་མེད་དུ་བཏང་ཟིན། འོན་ཀྱང་དེའི་རྗེས་སུ་བྱུང་བའི་
ཆབ་སྲིད་ཀྱི་དོན་རྐྱེན་ཁག་ལ་བརྟེན་ནས། ཁོང་གིས་མི་ཉག་རྒྱལ་པོའི་མཆོད་གནས་
སུ་མཛད་པའི་དུས་ཡུན་ལ་གྲུབ་འབྲས་རྩ་བ་ནས་མེད་པ་ཞིག་མ་ཡིན་ཏེ། འབའ་
རོམ་པའི་ཆོས་བརྒྱུད་ནས་མཆེད་པའི་ཁོང་གི་ཤུལ་འཛིན་པ་དེ་ཡང་མི་ཉག་རྒྱལ་
ཁམས་རང་དུ[ སྐུ་འཁྲུངས]ཡོད། དེ་ནི་གཙང་པ་རས་པ་དཀར་པོ་ཤེས་རབ་བྱང་ཆུབ་
(1198/1199-1262)* ཡིན། བོད་ཀྱི་ཡིག་ཆ་ལྟར་ན། ཁོང་ནི་མི་ཉག་རྒྱལ་ཁམས་ཀྱི་
ས་ཆ“གདུང་ཕྱར་ཆུ”ཟེར་བ་ཞིག་ཏུ་སྐུ་འཁྲུངས།”
གཙང་པ་རས་པ་དཀར་པོ་ཤེས་རབ་བྱང་ཆུབ་མི་ཉག་རྒྱལ་ཁབ་རྩ་མེད་བཏང་བའི་
འཇིགས་པ་ལས་ཐར་བ་མ་ཟད། སོག་པོའི་གོང་མ་ཀུབ་ལེ་ཁཱང་གིས་མོས་གུས་ཀྱང་ཅུང་
ཙམ་བྱས་ཡོད་སྐད། སྤྱིར་ན་ཁོང་ནི་མི་ཉག་རྒྱལ་ཁབ་རྩ་མེད་བཏང་བའི་འཇིགས་པ་
ལས་ཐར་བའི་བོད་ཀྱི་སེར་མོ་བ་གཅིག་པུ་དེ་མིན་ཡང་།ྋ ཁོང་གིས་མི་ཉག་རྒྱལ་ཁམས་
ལ་བཟུང་བའི་དམིགས་བསལ་གྱི་གོ་གནས་ལ་མ་ལྟོས་པར། ཀུབ་ལེ་ཁཱང་གི་ཕོ་བྲང་དུ་
ཕེབས་འབྱོར་བྱུང་བའི་གནས་ཚུལ་ལ་དོ་སྣང་བྱ་འོས་པ་ཞིག་རེད། གོང་དུ་གླེང་ཟིན་པ་
ལྟར། རྒྱལ་ཁབ་གཞན་གྱི་ཕོ་བྲང་ནང་བོད་ཀྱི་ཏི་ཤྲི་བྱོན་པའི་ལམ་སྲོལ་འདི་ནི། ཕྱིས་
སུ་ས་སྐྱ་པ་དང་སོག་པོའི་བར་བྱུང་བའི་ཡོན་བདག་གི་ལམ་སྲོལ་མ་བྱུང་བའི་སྔོན་
ལ་ཡོད་པ་ཧ་ཅང་གསལ་པོ་རེད། དེ་བས་ན། སོག་པོའི་མངའ་ཐང་དར་ནས་བོད་ཀྱི་
སེར་མོ་བ་རྣམས་ཆོས་ཕྱོགས་ཀྱི་མི་སྣའི་ངོ་བོའི་སྟེང་ནས་རྒྱལ་སྤྱིའི་ལས་དོན་ནང་བོད་
རིགས་མིན་པའི་རྒྱལ་པོའི་ཞབས་འདེགས་སྒྲུབ་འཇུག་ཏུ་མཁན་ཐོག་མ་དེ་སོག་པོ་མིན་
པ་གསལ་པོ་ཡིན། དེར་བརྟེན་གཙང་པ་རས་པ་དཀར་པོ་ནི། ལོ་རྒྱུས་ཀྱི་དུས་ཡུན་ཐུང་
བའི[མི་ཉག་དང་བོད་ཀྱི་མཆོད་ཡོན]ལམ་སྲོལ་འདི་དང[ཕྱིས་བྱུང་ས་སྐྱ་པ་དང་སོག་
པོའི་མཆོད་ཡོན་གྱི]འབྲེལ་མཐུད་པ་གསོན་པོ་ཞིག་ཅི་ལ་མིན།
བློ་ཕམ་སྐྱེ་དགོས་པ་ཞིག་ལ། གཙང་པ་རས་པ་དཀར་པོ་དང་འབྲེལ་བའི[གོང་གསལ་
གནས་ཚུལ་གྱི]སྐོར། འབའ་རོམ་པའི་ཡིག་ཆའི་ནང་དུ་ཧ་ཅང་ཉུང་ངུ་ལས་མེད་པས་
སུན་སྣང་སྐྱེ་དགོས་པ་ཞིག་ཀྱང་ཡིན། འབའ་རོམ་པའི་ཡིག་ཆའི་ནང་དུ། གཙང་པ་
རས་པ་དཀར་པོ་དང་ཀུབ་ལེ་ཁཱང་གཉིས་ཀྱི་འབྲེལ་བའི་སྐོར་གང་འཁོད་པ་དེར་ང་
ཚོས་དཔྱད་ཞིབ་རྒྱས་པ་བྱ་མི་ཐུབ། འབའ་རོམ་པའི་ཡིག་ཆའི་ནང་། “ཧོར་གྱི་རྒྱལ་པོ་གོ་པེ་
ལར་གྲགས་པས་གཙུག་གྱིས་བཏུད། གནས་དྲུག་ཁྲི་སྐོར་ཆབ་འབངས་སུ་ཕུལ།”ཞེས་པ་ལས་
འཁོད་མེད།
འོན་ཀྱང་གོང་བཀོད་ཚན་པ་ཐུང་ངུ་འདི་ལ་བལྟས་ན། གཙང་པ་རས་པ་དཀར་པོའི་
སྐོར་ལ་དཔྱད་པ་ཅུང་ཙམ་བྱ་ཐུབ་པར་མ་ཟད། བོད་དང་མི་ཉག་བར་གྱི་འབྲེལ་ལམ་
ཐད་ཟུར་གཞན་ཞིག་ནས་ལྟ་ཐུབ་སྙམ། གོང་དུ་ང་ཚོས་མཐོང་ཟིན་པ་ཞིག་ལ། འབའ་
རོམ་པའི་ཡིག་ཆའི་ནང་ཁྲི་སྐོར་གཅིག་གཙང་པ་རས་པ་དཀར་པོར་ཕུལ་ཞེས་འཁོད།
དེ་ནི་ངོ་མཚར་སྐྱེ་དགོས་པའི་གནས་ཤིག་ཡིན་ཏེ། གང་ཡིན་ཟེར་ན། བོད་ཀྱི་ལོ་རྒྱུས་
ཡིག་ཆའི་ནང་། ཀུབ་ལེ་ཁཱང་གིས་དབུས་གཙང་གི་ཁྲི་སྐོར་བཅུ་གསུམ་འབུལ་ཡུལ་ནི།
ཡོངས་གྲགས་སུ་ཡོན་གོང་མའི་ཏི་ཤྲི་ས་སྐྱ་འཕགས་པ་བློ་གྲོས་རྒྱལ་མཚན་ཁོ་ན་ཡིན་པ་
གསུངས་ཡོད། གོང་མ་ཀུབ་ལེ་ཁཱང་གིས་ཁྲི་སྐོར་བཅུ་གསུམ་འབུལ་སྐབས། གྲུབ་མཐའ་
དང་ཆོས་བརྒྱུད་གཞན་གྱི་དབུ་ཁྲིད་སུ་ལ་ཡང་ཕུལ་མེད་པའི་སྐོར་ཉེ་རབས་བོད་ཀྱི་ལོ་
རྒྱུས་དེབ་ཐེར་མང་པོའི་ནང་འཁོད་ཡོད་པས། ང་ཚོས་དེར་དཔྱད་པ་ཅུང་ཙམ་བྱེད་ཐུབ་
སྙམ།” ས་སྐྱ་པའི་ཆབ་འབངས་སུ་འཕགས་པ་བློ་གྲོས་རྒྱལ་མཚན་ལ་ཕུལ་བའི་ཡོངས་
གྲགས་ཁྲི་སྐོར་བཅུ་གསུམ་གྱི་ནང་ནས། ཁྲི་སྐོར་གཉིས་ཀྱི་ས་མིང་ནི། ལ་སྟོད་ལྷོ་དང་ལ་
སྟོད་བྱང་གཉིས་རེད།” དེ་ནི་ང་ཚོས་གོང་དུ་གླེང་ཟིན་པའི་མི་ཉག་དང་བོད་ཀྱི་འབྲེལ་
ལམ་དང་འབྲེལ་བ་ཡོད། ང་ཚོས་དྲན་དགོས་པ་ཞིག་ལ། “ལ་སྟོད་ཐང་ཆུང་” ཟེར་བའི་
ཡུལ་ནི། གཙང་པོ་པ་དཀོན་མཆོག་སེང་གེ་དང་། ཀརྨ་པ་དུས་གསུམ་མཁྱེན་པ་གཉིས་
ཐོག་མར་མཇལ་འཕྲད་བྱུང་སའི་ཡུལ་དེ་ཡིན་ལ། ཀརྨ་པ་དུས་གསུམ་མཁྱེན་པ་ནི་ཁོང་
གི་དགེ་རྒན་ཡིན་པར་མ་ཟད། ཕྱིས་སུ་ཁོང་མི་ཉག་རྒྱལ་པོའི་ཕོ་བྲང་དུ་རྒྱལ་པོའི་
ཞབས་འདེགས་བསྒྲུབ་པར་གཏོང་མཁན་ཡང་ཁོང་ཡིན།
ཀུབ་ལེ་ཁཱང་གིས་འབའ་རོམ་པ་དང་འབྲེལ་བ་བཟུང་ནས། གཙང་པ་རས་པ་དཀར་པོ་
ཤེས་རབ་བྱང་ཆུབ་ལ་ཁྲི་སྐོར་གྱི་ཆབ་འབངས་ཕུལ་བའི་གནས་ཚུལ་འདི། ཀུབ་ལེ་ཁཱང་
གིས་བོད་ཡུལ་དུ་ས་སྐྱ་པ་ལ་དབང་ཆ་སྤྲད་པ་དང་། ཕོ་བྲང་དུའང་ས་སྐྱ་པར་མཐོང་
ཆེན་གནང་བ་ལྟར་གོ་བ་ལེན་མི་རུང་། དེ་ལས་ལྡོག་སྟེ། འབའ་རོམ་པའི་བླ་ཆེན[གཙང་
པ་རས་པ་དཀར་པོས]སོག་པོ་དང་ས་སྐྱ་པའི་འབྲེལ་ལམ་ལ་ངོས་འཛིན་དང་དང་
ལེན་བྱས་སྟབས། ཧོར་གོང་མའི་ཕོ་བྲང་ནས་མི་ཉག་ཡུལ་གྱི་འབའ་རོམ་པའི་བླ་ཆེན་
ཁོང་ལ་མཐོང་ཆེན་བྱས་ཡོད་པར་མངོན། འདི་ལྟར་གོ་བ་ལེན་དོན་ནི། བོད་ཀྱི་ལོ་རྒྱུས་
ཡིག་ཆའི་ནང་གྲགས་ཆེ་བའི་འཕགས་པ་དང་ཀུབ་ལེ་ཁཱང་གཉིས་ལ་རག་མ་ལས་པར།
བོད་དབུས་གཙང་ཁྲི་སྐོར་བཅུ་གསུམ་གྱི་ཡ་གྱལ། གཙང་གི་ལ་སྟོད་བྱང་ཟེར་བའི་ས་
གནས་དེའི་དབང་འཛིན་པ་ལ་རག་ལས་ཡོད་པ་རེད།
ལ་སྟོད་བྱང་ནི་ཡར་ཀླུང་གཙང་པོའི་བྱང་ཕྱོགས་ཀྱི་ས་ཁུལ་དེ་ཡིན་ཚོད་འདུག དེའི་
འཛིན་སྐྱོང་གི་ལྟེ་བ་ནི་ངམ་རིང་ངམ་བྱང་ངམ་རིང་ཟེར་བ་ཡིན། ལ་སྟོད་ལྷོ་ཞེས་པ་ནི་
ཡར་ཀླུང་གཙང་པོའི་ལྷོ་ངོགས་སུ་ཆགས།“ གོང་དུ་གླེང་ཟིན་པའི་ལོ་རྒྱུས་ཀྱི་དོན་རྐྱེན་
དེ་དག་བྱུང་ནས་དུས་ཡུན་ཅུང་ཙམ་སོང་རྗེས། ལ་སྟོད་ལྷོ་བྱང་གཉིས་གཅིག་གྱུར་
བྱུང་ཡོད་ཚོད་འདུག་ལ།” ལ་སྟོད་བྱང་གི་དབང་འཛིན་པའི་གདུང་རབས་གསལ་བའི་
དེབ་ཐེར་དངོས་སུ་མཐོང་རྒྱུ་ཡོད། དེ་དག་གི་སྐོར་ནུབ་ཕྱོགས་པའི་མཁས་པ་དུ་མས་
དཔྱད་པ་བཏང་ཡོད་ཀྱང་། ང་ཚོས་དེ་ལ་ཁ་སྐོང་གི་ཚུལ་དུ། དཔལ་ལྡན་ཆོས་ཀྱི་བཟང་
པོས་(དུས་རབས་15) བརྩམས་པའི་<< སྡེ་པ་གཡས་རུ་པའི་རྒྱུད་པ་རིན་པོ་ཆེའི་
བསྟར་པ>> ཞེས་པ་1974 ལོར་བསྐྱར་དུ་པར་སྐྲུན་བྱས་པ་དེ་འདི་ནས་གླེང་བར་བྱ།
བྱང་ལ་སྟོད་ཁྲི་སྐོར་གྱི་བདག་པོ་ནི། མི་ཉག་རྒྱལ་པོའི་རྒྱུད་པ་རེད་ཅེས་ལོ་རབས་བཞི་
ཙམ་གྱི་སྔོན་ནས་སི་ཏན་གྱིས་ཐོག་མར་གླེང་ཡོད་པའི་གནད་དོན་ལ། དེབ་ཐེར་འདི་
ནས་ཅུང་ཙམ་རྒྱས་བཤད་བྱས་འདུག དེ་ཙམ་དུ་མ་ཟད། ཀརྨ་པ་དུས་གསུམ་མཁྱེན་
པས་མི་ཉག་གི་ཕོ་བྲང་ལ་བརྫངས་པའི་སེར་མོ་བ་དང་། མི་ཉག་གི་རྒྱལ་རྒྱུད། ཁྲི་སྐོར་
འདིའི་ཁྲི་དཔོན་བཅས་ལ་འབྲེལ་བ་ཡོད་ཅེས། སློབ་དཔོན་སི་ཏན་གྱིས་ལོ་རབས་བཞི་
ཙམ་གྱི་སྔོན་ནས་གླེང་ཟིན། བྱང་ལ་སྟོད་བདག་པོའི་གདུང་རྒྱུད་གང་ཡིན་པ། <<སྡེ་
པ་གཡས་རུ་བྱང་པའི་རྒྱུད་པ་རིན་པོ་ཆེའི་བསྟར་པ>> ཞེས་པའི་ནང་དུ་འདི་ལྟར་བྲིས་
འདུག་སྟེ།
དཔལ་ལྡན་གཡས་རུ་བྱང་པའི་གདུང་རབས་ནི། སྔོན་རྒྱའི་རྒྱལ་པོ་རིམ་པར་བྱུང་བའི་ལག་ནས་
སྟོབས་ཀྱིས་རྒྱལ་ས་བཟུང་སྟེ། རྒྱལ་ཁབ་ཆེན་པོ་ལ་མངའ་མཛད་པ་མི་ཉག་གི་སྭེའུ་རྒྱལ་
པོ། དེ་ནས་གདུང་རབས་དྲུག་པ་མི་ཉག་རྒྱལ་རྒོད་ཀྱི་དབོན་པོ་རིགས་ཆེ་ཞིང་མཐོ་བ་དག་རིམས་
ཀྱི་གཙང་གི་སྟོད་དུ་ཡོངས་ཏེ། ཡུལ་བཟུང་པ་ལས། རིང་ཞིག་ནས་ར་ས་རྒད་པོ་ལུང་ནས་ཡུལ་
འཕོས་ཏེ། སྟག་སྟེ་སེང་གེ་ལུང[=སྟག་བདེ་སེང་གེ་ལུང]དུ་ཡུལ་བཟུང་ངོ༌།།
ཞེས་ལུང་དུ་དྲངས་པའི་ཚན་པ་འདིའི་འཕྲོ་རང་ན། བྱང་ལ་སྟོད་ལ་མི་ཉག་པ་མང་པོ་
་ས་ཞིག་གིས་གཞིས་བཟུང་བར་མ་ཟད། དབང་ཡང་བཟུང་ཡོད་པ་གསལ་ལ། དེ་བཞིན་
གནས་འདིར་དབང་སྒྱུར་བའི་ཁྱིམ་རྒྱུད་ཅིག་ཡོད་པ་དང་།ཁྱིམ་རྒྱུད་དེས་ས་སྐྱ་པཎྜིཏའི་
སྐབས་སུ་ས་སྐྱ་པའི་མཐུན་ཕྱོགས་སུ་ལངས་ཡོད་པ་གསལ། ས་སྐྱ་པས་བོད་དབུས་
དབང་སྒྱུར་བྱས་པ་དེར། བྱང་ལ་སྟོད་ཀྱི་དབང་འཛིན་ཁྱིམ་རྒྱུད་ཀྱིས་དང་ལེན་བྱས་
པ་ནང་བཞིན། མི་ཉག་གི་གྲྭ་པ་གཙང་པ་རས་པ་དཀར་པོ་ཤེས་རབ་བྱང་ཆུབ་ཀྱིས་ཀྱང་།
ཀུབ་ལེ་ཁཱང་གི་དབང་སྒྱུར་ལ་དང་ལེན་བྱས་ཡོད་པར་སྣང་། གཙང་པ་རས་པ་དཀར་པོ་
ལ་ཁྲི་སྐོར་གྱི་ཆབ་འབངས་ཕུལ་བའི་རྒྱུ་མཚན་ཡང་དེར་ཐུག་ཡོད་པ་མ་གཏོགས། ཁོང་
ལ་བོད་དབུས་ཀྱི་ཁྲི་སྐོར་ཞིག་ལ་(ཁྲི་སྐོར་དེ་བྱང་ལ་སྟོད་ཡིན་མིན་བཤད་ཚོད་མི་
ཐིག་ན་ཡང) དངོས་སུ་འཛིན་སྐྱོང་བྱེད་པའི་དབང་ཆ་སྤྲད་ཡོད་ཚོད་མི་འདུག འོན་
ཀྱང་། མི་ཉག་རྒྱལ་པོའི་ཕོ་བྲང་གི་བོད་ཀྱི་ཏི་ཤྲིའི་ཤུལ་འཛིན་པ་ཞིག་ཡིན་པའི་ཐོག་ནས་
བལྟས་ན། ཀུབ་ལེ་ཁཱང་དང་ས་སྐྱ་པས་ཆོས་ཕྱོགས་ཀྱི་འབྲེལ་ལམ་བཙུགས་པར་དང་
ལེན་བྱས་པ་ནི། སྔར[འབའ་རོམ་པའི]སེར་མོ་བ་ཚོས་མི་ཉག་རྒྱལ་པོ་དང་ཆོས་ཕྱོགས་ཀྱི་
འབྲེལ་ལམ་བཟུང་བའི་ལམ་སྲོལ་ལ་འགྱུར་བ་སོང་ནས། ལམ་སྲོལ་གསར་པ་འདི་ལ་མི་
འདོད་ངང་དང་ལེན་བྱ་རྒྱུ་དང་གཉིས་སུ་མ་མཆིས་པས། དེར[གཙང་པ་རས་པ་དཀར་
པོ་ཤེས་རབ་བྱང་ཆུབ་ཀྱིས]རང་འགུལ་ངང་དང་ལེན་བྱས་ཨེ་ཡོད་སྙམ།
སྔར་དུས[མི་ཉག་དང་འབའ་རོམ་པའི་འབྲེལ་ལམ]དེ་ཅི་ཙམ་གལ་གནད་ཆེན་པོ་ཡིན་
པ་བོད་ཀྱི་ལོ་རྒྱུས་ཡིག་ཆ་ཁ་ཤས་ནང་འཁོད་ཡོད་ཅིང་། དེ་ཡང་སོག་པོའི་རྒྱལ་པོ་གོ་
དན་ནི་ས་སྐྱ་པཎྜི་ཏ་དང་། ཁོང་གི་ཚ་བོ་འགྲོ་མགོན་ཆོས་འཕགས་གཉིས་དང་འབྲེལ་
ལམ་ཆེ་བར་མ་ཟད། གོ་དན་ནི་མི་ཉག་རྒྱལ་རྒོད་ཀྱི་སྐྱེ་བ་ཡིན་ཞེས་པའི་བཤད་སྲོལ་དེ་
ད་ལྟའི་དུས་སུ་ཡོངས་གྲགས་ཆགས་ཡོད། འབྲེལ་ལམ་དེ་གལ་ཆེན་ཡིན་པའི་རྟགས་
མཚན་གཞན་ཞིག་ནི། འགྲོ་མགོན་ཆོས་རྒྱལ་འཕགས་པ་ལ་ཏི་ཤྲིའི་མཚན་གནང་སྐབས།
མི་ཉག་རྒྱལ་རྒོད་རྒྱལ་པོའི་ཤེལ་གྱི་དམ་ཁ་ཞིག་བསྐྱར་བཟོ་བྱས་ནས་ཕུལ་བ་<<ས་
སྐྱའི་གདུང་རབས་ཆེན་མོ>> འི་ནང་དུ་གསལ། གདུང་རབས་ཡིག་ཆ་འདི་ལྟར་ན།
རྒྱལ་པོ་གོ་དན་གྱིས་དབང་བསྐུར་ཞུས་ནས་ཤེལ་གྱི་དམ་ཁ་ཕུལ་བ་གསལ་ཞིང་། དེའི་
སྐོར་གདུང་རབས་ནང་དུ་འདི་ལྟར་གསུངས་འདུག་སྟེ།
དེ་ནས་བླ་ཆེན་འདི་ཉིད་གོང་དུ་ཕེབས་ནས་དགུང་ལོ་སོ་དྲུག་པ་ལྕགས་ཕོ་རྟ་ལ་(1270/1271)
རྒྱལ་པོས་སླར་ཡང་དབང་བསྐུར་ཞུས་པའི་ཚེ། མི་ཉག་རྒྱ་རྒོད་རྒྱལ་པོའི་ཤེལ་དམ་ལ་བཅོས་བྱས་
ནས་ཤེལ་དམ་གླིང་དྲུག་མ་དང་། འཇའ་ས་ཁྱད་པར་ཅན་ཕུལ་ཏེ། གནམ་གྱི་འོག སའི་སྟེང་ན་
རྒྱ་གར་ལྷའི་སྲས་པོ། སྤྲུལ་པའི་སངས་རྒྱས། ཡི་གེ་རྩོམ་མི།” རྒྱལ་ཁམས་འཇགས་སུ་འཇུག་པ་པོ།
གནས་ལྔ་རིག་པའི་པཎྜིཏ་འཕགས་པ་ཏི་ཤཱི་ཞེས་པའི་མཚན་གསོལ།
ཞེས་གོང་གསལ་ཚན་པ་འདིའི་ནང་འགྲོ་མགོན་འཕགས་པ་དང་། ཀུབ་ལེ་ཁཱང་གཉིས་
ཀྱི་འབྲེལ་ལམ་མཚོན་པར་བྱེད་པའི་དབང་བསྐུར་དང་། མཚན་གནས་སྩོལ་ལེན་བྱེད་
པའི་ཆོ་ག་མང་པོ་ཞིག་གླེང་འདུག དེ་དག་གི་སྐོར་ལ་མཁས་པ་གཞན་རྣམས་ཀྱིས་
དཔྱད་ཞིབ་གནང་ཟིན་པས།”འདིར་བསྐྱར་དུ་སྤྲོས་བཤད་བྱེད་པའི་དགོས་པ་མ་མཆིས།
ང་ཚོས་འདི་ནས་དོ་སྣང་བྱེད་དགོས་པ་ཞིག་ལ། ད་བར་ང་ཚོའི་ལག་ཏུ་སོན་པའི་ཡིག་
ཆ་ཁག་ཏུ་གསལ་པོར་འཁོད་པ་ལྟར། འགྲོ་མགོན་འཕགས་པ་དང་ཀུབ་ལེ་ཁཱང་བར་གྱི་
ཡོན་བདག་གི་འབྲེལ་ལམ་དང་། མི་ཉག་རྒྱལ་པོ་དང་འབྲེལ་བ་ཡོད་པ་ཞིག་ཡིན། དེ་
བཞིན་གལ་པོ་ཆེ་ལ་ནན་ཏན་གྱི་ཚུལ་དུ། འདིར་བསྐྱར་ཟློས་བྱེད་དགོས་པ་ཞིག་ལ། ས་
སྐྱ་པའི་དབང་འོག་ཏུ་ཡོད་པའི་ཁྲི་སྐོར་ནང་ནས། ལ་སྟོད་ཁྲི་སྐོར་གཅིག་དང་(གལ་
ཏེ་གཉིས་ཀ་མིན་ན) མི་ཉག་གི་གདུང་རྒྱུད་བར་འབྲེལ་བ་ཡོད་པ་ང་ཚོའི་ལག་ཏུ་སོན་
པའི་ཡིག་ཆས་དཔང་པོ་བྱེད། དེ་ཙམ་དུ་མ་ཟད། ཡིག་ཆ་དེ་དག་ནང་འཁོད་པ་ལྟར།
འབྲེལ་ལམ་དེ་དག་ས་སྐྱ་པས་བོད་དབུས་སུ་དབང་སྒྱུར་བྱེད་སྐབས་ཞི་བའི་ངང་དུ་
གནས་ཡོད་པར་གསལ།
སྔོན་དུས་བོད་ཀྱི་སེར་མོ་བ་རྣམས་ཀྱིས་མི་ཉག་རྒྱལ་པོའི་ཕོ་བྲང་དུ་ཏི་ཤྲིའི་གོ་གནས་
བཟུང་བ་ལྟར། སོག་པོའི་མངའ་འོག་ཏུ་ཏི་ཤྲིའི་གོ་གནས་འཛིན་མཁན་འགྲོ་མགོན་
འཕགས་པ་གཅིག་པུ་མིན་པར། ས་སྐྱ་པའི་བླ་ཆེན་གཞན་དག་ཀྱང་ལོས་ཡོད། ང་ཚོས་
འབའ་རོམ་པའི་བླ་ཆེན་རྣམས་ཀྱི[ཏི་ཤྲི]གོ་གནས་དེ། ས་སྐྱ་པའི་བླ་ཆེན་རྣམས་ཀྱིས་ཤུལ་
འཛིན་བྱས་ཡོད་ཅེས་གླེང་ཟིན་ཡང་། གོ་གནས་ཤུལ་འཛིན་བྱས་པའི་ལོ་རྒྱུས་འདིའི་ཟུར་
གཞན་ཞིག་ད་དུང་གླེང་རྒྱུ་ལྷག་ཡོད་དེ། དེ་ཡང་འབའ་རོམ་བཀའ་བརྒྱུད་པའི་ཡིག་ཆ་
ལྟར་ན། མི་ཉག་རྒྱལ་པོའི་ཕོ་བྲང་དུ་འབའ་རོམ་པའི་བླ་ཆེན་རྣམས་ཀྱིས་བཟུང་པའི་ཏི་
ཤྲིའི་གོ་གནས་དེ། སྔར་རྒྱ་རིགས་ཀྱི་ཏི་ཤྲིས་བཟུང་ཡོད་པ་འཁོད་འདུག
རྒྱ་ནག་ཏུ་དར་བའི་སངས་རྒྱས་ཆོས་ལུགས་དང་། དེའི་ཆོས་པ་རྣམས་མི་ཉག་རྒྱལ་
ཁམས་ལ་ཆོས་ཕྱོགས་ཐད་ཤུགས་རྐྱེན་ཆེན་པོ་ཡོད་པས། སྔར་རྒྱ་ནག་གི་ཏི་ཤྲི་བྱུང་བ་
དེའང་ཡོང་ཆོག་པ་ཞིག་རེད་སྙམ། སྐབས་འདིར་རྒྱ་ནག་ཏུ་སངས་རྒྱས་ཆོས་ལུགས་
དར་ནས་དུས་རབས་འགའ་ཞིག་འདས་ཟིན། འོན་ཀྱང་མི་ཉག་རྒྱལ་ཁམས་གནས་པའི་
དུས་ཡུན་རིང་པོ་ཞིག་ལ། བོད་བརྒྱུད་སངས་རྒྱས་ཆོས་ལུགས་ནི་བསྟན་པ་ཕྱི་དར་གྱི་
སྐབས་ཡིན་པ་དང་། གཞི་ནས་གོ་རིམ་ལྡན་པའི་ཆོས་ལུགས་ཤིག་གི་སྒོ་ནས་བསྐྱར་
དར་བྱེད་བཞིན་ཡོད། རྗེས་སོར་སངས་རྒྱས་ཆོས་ལུགས་ལ་ཆོས་སྲིད་གཉིས་ཀྱི་ཐོག་
ནས་སྟོབས་ཤུགས་ཇི་ཙམ་བྱུང་མིན་ནི། མི་ཉག་རྒྱལ་ཁམས་མ་འཇིག་པའི་སྔ་རོལ་གྱི་
ལོ་རབས་འགའི་ནང་དུ་དེའི་ཕོ་བྲང་དུ་ནང་ཆོས་དར་བ་དང་། དེ་ནས་སོག་པོའི་མངའ་
ཐང་ནང་ནང་པའི་བསྟན་པ་གཟེངས་སུ་ཐོན་པའི་གོ་གནས་བཅས་ལས་རྟོགས་ཐུབ།
སྔར་མི་ཉག་རྒྱལ་པོའི་ཕོ་བྲང་དུ་བྱོན་པའི་རྒྱ་ནག་གི་ཆོས་པ་བྱེ་བྲག་པ་འགས། ཕྱིས་
སུ་བོད་བརྒྱུད་ནང་བསྟན་རྒྱལ་སྤྱིའི་ཐོག་མགྱོགས་མྱུར་ངང་གོ་ས་མཐོན་པོར་བསྐྱོད་
པའི་སྟ་གོན་བསྒྲིགས་འདུག་སྙམ།
དེ་ཡང་ཀརྨ་པ་དུས་གསུམ་མཁྱེན་པའི་རྣམ་ཐར་ནང་། མི་ཉག་རྒྱལ་པོའི་ཕོ་བྲང་དུ་བྱོན་
པའི་བོད་ཀྱི་ཏི་ཤྲི་རྣམ་པའི་ལས་འཛིན་སྔོན་མ་དག་ནི་རྒྱའི་བླ་མ་ཡིན་པ་གསལ། དུས་
གསུམ་མཁྱེན་པ་ནི་ཀརྨ་ཞྭ་ནག་པའི་སྐུ་ཕྲེང་དང་པོ་དང་། གཙང་པོ་པ་དཀོན་མཆོག་
སེང་གེ་མི་ཉག་རྒྱལ་པོའི་ཕོ་བྲང་དུ་མངགས་གཏོང་གནང་མཁན་ཡིན། དུས་གསུམ་
མཁྱེན་པས་ཁོང་གི་སློབ་མ་རྣམས་ལ་སོ་སོའི་སྐྱེ་བ་སྔོན་མ་སུ་དང་གང་ཡིན་གསུངས་
བའི་སྐོར་དེ་(སྐྱེ་བ་སྔ་ཕྱི་ཤེས་པའི་ནུས་པ་ཡོད་པ[དུས་གསུམ་མཁྱེན་པ]ཞེས་པའི་མིང་
ལས་མཐོང་ཐུབ)། ཁོང་གི་རྣམ་ཐར་དུ་གསལ་ཡོད་པ་<<ཟླ་བ་ཆུ་ཤེལ་ཕྲེང་བ>> ལས།
བླ་མ་རིན་པོ་ཆེ་མངོན་པར་རྫོགས་པར་སངས་རྒྱས་པའི་དུས་ན་འཁོར་གྱི་དང་པོ་གང་དང་གང་
ལགས་ཞུས་པས། རྒྱ་གར་ལྷོ་ཕྱོགས་ལོ་ཀ་བི་ཧ་རའི་གཙུག་ལག་ཁང་ན་རྣལ་འབྱོར་པ་མི་ཏྲ་ཛོ་
ཀི་ཞེས་བྱ་བ་ཅིག་ཡོད་པ་དེ་དང༌། ཡང་མངའ་རིས་ཀྱི་སྟོད་ན་སེམས་ཅན་གྱི་དོན་མང་པོ་མཛད་
པའི་དགེ་སློང་དགེ་བའི་བློ་གྲོས་ཞེས་བྱ་བ་ཞིག་ཡོད་པ་དེ་དང༌། ཡང་མི་ཉག་ཆོས་ཀྱི་རྒྱལ་པོའི་
བླ་མ་རྒྱ་བེ་བུམ་རིང་མོ་ཞེས་ཀྱང་ཟེར། རྒྱ་བྱང་ཆུབ་སེམས་དཔའ་ཞེས་ཀྱང་བྱ་བ་དེ་དང་། དགེ་
བཤེས་དཀོན་མཆོག་སེང་གེ་ཁྱོད་དང་བཞི་ཡིན་གསུངས།
ཞེས་གོང་གསལ་ཚན་པ་འདིའི་ནང་གི་གནས་ཚུལ་གལ་ཆེ་ཤོས་ནི། གཙང་པོ་པ་ལ་
སངས་རྒྱས་པའི་སྐུའི་སྐྱེ་བ་སྔ་མ་གསུམ་ཡོད་ཅེས་པ་དེ་རེད། འོན་ཀྱང་། ང་ཚོའི་དཔྱད་
བྱ་དང་འབྲེལ་བའི་གནས་ཚུལ་གལ་ཆེན་ཞིག་ནི། གཙང་པོ་པར་ཡང་སྲིད་ཀྱི་བརྒྱུད་པ་
ཡོད་པར་མ་ཟད། ཁོང་གི་སྐུ་གོང་མ་ཞིག་ཀྱང་མི་ཉག་རྒྱལ་པོའི་བླ་མ་ཡིན་ཞེས་པ་དེ་
རེད། གནས་ཚུལ་འདིས་ང་ཚོའི་དཔྱད་བྱ་འཐུས་སྒོ་ཚང་པོ་དང་ཕྱུག་ཏུ་གཏོང་བར་བྱེད་
རུང་། འོན་ཀྱང་། ད་ལྟའི་གནས་སྐབས་སུ། ཡིག་ཆའི་ནང་གསལ་བའི་རྒྱ་བེ་བུམ་རིང་མོ་
ཟེར་བའམ། རྒྱ་བྱང་ཆུབ་སེམས་དཔའ་ཟེར་བའི་སྐུ་གོང་མ་དེ་སུ་ཡིན་རྩད་གཅོད་བྱེད་
མི་ཐུབ། མིང་སྔ་ཕྱི་གཉིས་ཀར་“རྒྱ་” ཞེས་པའི་མིང་མགོ་ཡོད་པ་ལ་བལྟས་ན། སྐབས་
འདིར་རྒྱ་ཞེས་པ་ནི་རྒྱ་ནག་གམ་རྒྱ་ཡུལ་ལ་འཇུག་སྙམ། བོད་མིང་ནང་དུ་འདི་ལྟ་བུ་སོ་
སོའི་ཡུལ་ལུང་མཚོན་པར་བྱེད་པའི་མིང་མགོ་ནི་ཆེས་རྒྱུན་ལྡན་ཞིག་ཡིན། དེར་བརྟེན་
ང་ཚོས་གླེང་བཞིན་པའི་མི་སྣ་འདི་ནི་རྒྱ་ནག་གི་གྲྭ་པ་ཞིག་ཡིན་པ་ཆ་འཇོག་བྱེད་ཆོག”
དེ་བས་ན་སྔར་མི་ཉག་རྒྱ་པོའི་ཕོ་བྲང་དུ་ཆོས་ལུགས་ཀྱི་ལམ་ནས་དབང་བསྐུར་བྱེད་
པའི་ལམ་སྲོལ་ཡོད་པར་མ་ཟད། དེའི་སྐབས་སུ་རྒྱལ་པོའི་དབུ་བླ་ནི་རྒྱ་ནག་གི་ཆོས་པ་
ཡིན་པ་ཤེས་ཐུབ། གོང་དུ་ང་ཚོས་དཔྱད་གླེང་བྱས་ཟིན་པའི་ཡིག་ཆའི་དཔང་རྟགས་ལ་
གཞིགས་ན། ཕྱིས་སུ་དུས་རབས་བཅུ་གཉིས་ཀྱི་སྨད་ཙམ་ལ་ཆོས་ཀྱི་གོ་གནས་འདི་བོད་
ཀྱི་བླ་ཆེན་རྣམས་དང་། ལྷག་ཏུ་འབའ་རོམ་པའི་བླ་ཆེན་རྣམས་དང་འབྲེལ་ནས་འཕེལ་
ཡོད་པ་གསལ།
གླེང་ཟིན་པའི་ཡིག་ཆ་ཁག་ལ་གཞི་བཅོལ་ནས། ང་ཚོས་དཔྱད་འབྲས་དེ་ལྟར་བླངས་
ན། དེ་དང་འབྲེལ་བའི་དོགས་གཞིའམ་དྲི་བ་མང་པོ་ཞིག་ཡོང་སྲིད། དེ་ནི་མི་ཉག་རྒྱལ་
པོའི་ཕོ་བྲང་དུ་རྒྱའི་ལུགས་ཀྱི་དབང་བསྐུར་བའི་ལམ་སྲོལ་དང་། སྔར་རྒྱ་ནག་ཏུ་ཆོས་
ལུགས་ཀྱིས་དབང་འཛིན་པའི་ལམ་སྲོལ་དེ་གཉིས་ལ་སྤྱིའི་ཆ་ནས་འབྲེལ་བ་ཡོད་མེད་
དང་། བོད་ཀྱི་བླ་ཆེན་རྣམས་མི་ཉག་རྒྱལ་པོའི་ཕོ་བྲང་དུ་བྱོན་པའི་གནས་ཚུལ་དེ་དག་
གི་གལ་ཆེའི་རང་བཞིན། དེ་བཞིན་བོད་ལུགས་ཀྱི་དབང་བསྐུར་བའི་ཆོ་ག་ལ་འགྱུར་བ་
ཇི་ཙམ་སོང་ཡོད་མེད། ཕྱིས་སུ་མི་ཉག་རྒྱལ་ཁམས་རྩ་གཏོར་དུ་གཏོང་མཁན་སོག་པོའི་
རྒྱལ་པོ་རྣམས་ཀྱིས། ལམ་ལུགས་འདི་ལ་བཀོད་སྒྲིག་ཇི་ལྟར་བྱས་མིན་ལ་སོགས་པའི་དྲི་
བ་མང་པོ་འབྱུང་སྲིད། དེ་ཡང་མི་ཉག་རྒྱལ་པོའི་ཕོ་བྲང་དུ་བྱུང་བའི་གནས་ཚུལ་དང་།
ཕྱིས་སུ་སོག་པོ་དང་ས་སྐྱ་པའི་བར་དུ་བྱུང་བའི“མཆོད་ཡོན”གྱི་ལམ་ལུགས་དེ་གཉིས་
བར་འབྲེལ་བ་ཡོད་མེད་ཀྱི་སྐོར་ལ། བོད་ཀྱི་ཡིག་ཆའི་ནང་དུ་གང་གསལ་བ་དེ་ང་ཚོས་
གླེང་ཟིན་པ་དང་།ཕྱིས་སུ་ཀུབ་ལེ་ཁཱང་དང་འབའ་རོམ་པའི་ཆོས་བརྒྱུད་འགའ་ཞིག་བར་
ལ་འཁོན་འཛིན་ཅན་གྱི་རྣམ་འགྱུར་བྱུང་ཡོད། འཁོན་འཛིན་གི་རྣམ་འགྱུར་བྱུང་བའི་
རྒྱུ་མཚན་ནི། འབའ་རོམ་པའི་བླ་ཆེན་རྣམས་ལ་དབང་བསྐུར་དང་ཆོ་གའི་བྱ་གཞག་ཞུ་
མཁན་གྱི་རྒྱལ་པོ་དེའི་རྒྱལ་ཁམས་རྩ་གཏོར་བཏང་བས་རེད་ཅེས་ཚོད་དཔག་བྱས་ན་
ནོར་བ་ཆེར་མེད་སྙམ། འོན་ཀྱང་། དཔྱད་བྱ་རྒྱ་ཆེན་པོ་འདི་རིགས་ལ་དཔྱད་འབྲས་ལེན་
རྒྱུ་དེ་ངའི་དམིགས་ཡུལ་མིན་པར། རྗེས་སོར་དེ་དག་ལ་དཔྱད་བྱར་འཛིན་འོས་པའི་དོ་
སྣང་ཡོང་སླད་ཁོ་ནའོ། །

རྩོམ་ཡིག་བརྒྱད་པ།

སི་ཏུ་ཆོས་ཀྱི་རྒྱལ་མཚན་དང་མིང་གོང་མའི་ཕོ་བྲང༌།

ཡོན་རྒྱལ་རབས་ནས་ཆིང་རྒྱལ་རབས་ཀྱི་དུས་མཇུག་སྟེ་སྤྱི་ལོ་1911 བར་གྱི་ལོ་ངོ་
650ཙམ་ལ་བོད་ཀྱི་བླ་ཆེན་ཁག་དང་།མི་སྐྱ་དཔོན་རིགས་ཁག་ལ་རྒྱ་ནག་གོང་མའི་ཕོ་
བྲང་ནས་ཆེ་བསྟོད་ཀྱི་ཆོ་ལོའམ་མཚན་གནས་སྣ་ཚོགས་ཕུལ་ཡོད། གཞུང་འབྲེལ་ཐོག་
ནས་ཆོ་ལོ་འབུལ་བའི་ལམ་སྲོལ་འདི་ནི། རྒྱ་ནག་རྒྱལ་རྒྱུད་རིམ་བྱོན་གྱི་གོང་མ་ཁག་
གིས་བོད་ཀྱི་བླ་ཆེན་ཁག་ལ་བཟུང་བའི་ལྟ་ཚུལ་དང་། བོད་རྒྱལ་ཁབ་ལ་བཟུང་བའི་ལྟ་
ཚུལ་སྟེང་ནས་བོད་དང་གོང་མའི་ཕོ་བྲང་བར་ལ་འབྲེལ་ལམ་འཛུགས་པའི་ཐབས་ཇུས་
ཤིག་ཡིན་པ་བརྗོད་ག་ལ་དགོས། འོན་ཀྱང་ཡོན་མིང་ཆིང་གི་རིང་བོད་དང་རྒྱ་ནག་གི་
འབྲེལ་ལམ་ཅི་ཡིན་རུང་ལར་ནས་བརྟན་པོ་མེད། ཡོན་རྒྱལ་རབས་ཀྱི་སོག་པོའི་གོང་མ་
དང་ཆིང་རྒྱལ་རབས་ཀྱི་མན་ཇུ་གོང་མས་བོད་ལ་དབང་སྒྱུར་བྱས་པ་ནང་བཞིན། མིང་
རྒྱལ་རབས་ཀྱི་གོང་མ་དག་གིས་བོད་ལ་དབང་སྒྱུར་བྱས་མེད་པ་སྐབས་དེའི་བོད་ཀྱི་
ཆབ་སྲིད་གནས་བབ་དང་། བོད་དང་མིང་གོང་མའི་འབྲེལ་ལམ་ལས་གསལ་པོ་མཐོང་
ཐུབ། དེ་ཙམ་དུ་མ་ཟད། ཡོན་རྒྱལ་རབས་དང་ཆིང་རྒྱལ་རབས་ཀྱི་སྐབས་ལ་ཡང་བོད་
ཀྱི་ཆབ་སྲིད་གནད་དོན་ལ་གོང་མའི་ཕོ་བྲང་ནས་དབང་སྒྱུར་བྱེད་པའི་ནུས་པ་མེད་
པའི་དུས་སྐབས་ཀྱང་བྱུང་ཡོད། དེ་ལྟ་ན་ཡང་། གོང་མའི་ཕོ་བྲང་ནས་བོད་མི་ལ་ཕུལ་
བའི་མཚན་གནས་ཆོ་ལོ་འདི་རིགས་ལ་ད་བར་དཔྱད་པ་ཟབ་མོ་བྱས་པ་ཤིན་ཏུ་དཀོན་
པ་ནི་ཧང་སངས་དགོས་པའི་གནད་དོན་ཞིག་ཀྱང་ཡིན། རྒྱ་ནག་ནང་གནད་དོན་འདི་
ལ་དཔྱད་པ་བྱས་པའི་རྩོམ་འགའ་དཔར་སྐྲུན་བྱས་འདུག་ཀྱང་། སྤྱིའི་ཆ་ནས་དཔྱད་བྱ་
འདིར་ད་དུང་དཔྱད་པ་འོས་ཤིང་འཚམས་པ་ཞིག་སུས་ཀྱང་བཏང་མེད་པའི་ཚུལ་དུ་
ལུས་སོ།།
ང་ཚོས་ཤེས་གསལ་ལྟར། རྒྱལ་རྒྱུད་རིམ་བྱོན་ནང་མཚན་གནས་སམ་ཆོ་ལོ་མང་པོ་ཞིག་
ལ་འགྱུར་བ་ཆེན་པོ་སོང་མེད་ཀྱང་། མཚན་གནས་དེ་དག་གི་དབང་ཚད་ལ་འགྱུར་བ་
མངོན་མཚན་ཅན་རེ་འགའ་བྱུང་ཡོད། ང་ཚོས་འདིར་གླེང་འོས་པའི་མཚན་གནས་
དེ་དག་ཁྲོད་ཀྱི་གལ་ཆེ་ཤོས་ཤིག་ནི་ཆོས་རྒྱལ་རིན་པོ་ཆེ་ཞེས་པའམ་རྒྱ་སྐད་དུ་ཏ་པོ་ཧྥ་
ཝང་ཞེས་པ་དེ་ཡིན། མཚན་གནས་འདི་ཐོག་མར་ཡོན་རྒྱལ་རབས་
སྐབས་སུ་འགྲོ་མགོན་འཕགས་པ་བློ་གྲོས་རྒྱལ་མཚན་ལ་ཕུལ་བ་དང་།ཕྱིས་སུ་མིང་རྒྱལ་
རབས་སྐབས་ལ་ཀརྨ་པ་སྐུ་ཕྲེང་ལྔ་པ་དེ་བཞིན་གཤེགས་པ་ལ་ཕུལ་ཡོད། གྲུབ་མཐའ་
མི་གཅིག་པའི་མི་སྣ་འདི་གཉིས་ལ་མཚན་གནས་གཅིག་པ་གཅིག་རྐྱང་ཕུལ་བའི་གནད་
དོན་འདི་ནི་སྟེས་དབང་ཞིག་མིན་ཏེ། ཀུབ་ལེ་ཁཱང་གིས་འགྲོ་མགོན་འཕགས་པ་བློ་གྲོས་
རྒྱལ་མཚན་དབུ་བླར་བསྟེན་པ་ནང་བཞིན། མིང་ཁྲིང་ཙུང་གིས་ཀརྨ་པ་
དེ་བཞིན་གཤེགས་པ་ཁོང་གི་དབུ་བླ་གཙོ་བོར་བསྟེན་འདོད་པ་ནི་ཐག་གིས་ཆོད། དེ་
ཡང་མཚན་གནས་འདི་རིགས་ལ་བཀོལ་སྤྱོད་ཀྱི་དུས་ཡུན་རིང་པོ་དང་མུ་མཐུད་ནས་
བེད་སྤྱོད་གཏོང་བཞིན་པའི་གནད་དོན་ནི་སྐབས་རེར་ངོ་མཚར་སྐྱེ་དགོས་པ་ཞིག་ཀྱང་
རེད། དེང་གི་དུས་སུའང་ཐེ་ཝན་གོ་མིང་ཏང་སྲིད་གཞུང་གིས་ཀྱང་། ཀརྨ་པ་ལ་ཏ་པོ་ཧྥ་
ཝང་ངམ་ཆོས་རྒྱལ་རིན་པོ་ཆེ་ཞེས་འབོད་མུས་ལགས།
མཚན་གནས་སམ་ལོ་ཆོ་འགའ་ཞིག་རྒྱུ་མཚན་ངེས་ཅན་འདྲ་མིན་ལ་བརྟེན་ནས་བཀོལ་
སྤྱོད་བྱེད་མཚམས་བཞག་ཡོད་པ་མངོན། དཔེར་ན། [ཡོན་རྒྱལ་རབས་སྐབས་སུ]ས་སྐྱ་
འཕགས་པ་བློ་གྲོས་རྒྱལ་མཚན་ལ་ཏི་ཤྲི་ཡི་མཚན་གནས་ཕུལ་བ་ནང་བཞིན། མིང་
རྒྱལ་རབས་སྐབས་སུ་དེ་ལྟར་ཡོང་ཐབས་མེད་པ་ཞིག་རེད།གང་ཡིན་ཟེར་ན། ཡོན་རྒྱལ་
རབས་སྐབས་ཀྱི་མཚན་གནས་ཏི་ཤྲི་ཞེས་པའི་ཏི་ཡིས།བོད་དང་རྒྱ་ནག་གཉིས་རྒྱལ་ཁབ་
གཅིག་གི་མངའ་འོག་ཏུ་ཡོད་པ་མཚོན་ཡང་། མཚོན་དོན་དེ་མིང་རྒྱལ་རབས་སྐབས་སུ་
ཡེ་མེད་པ་གྱུར་ཟིན། འོན་ཀྱང་། དེ་ལས་ཅུང་གོ་ས་དམའ་བའི་མཚན་གནས་གོ་ཧྲི་
ཞེས་པ་ཡོན་མིང་ཆིང་གི་རྒྱལ་རྒྱུད་གསུམ་གྱི་རིང་བཀོལ་སྤྱོད་བྱེད་ཆོག་པའི་
མཚན་གནས་ཤིག་གོ། དེ་ལྟ་ནའང་ཏི་ཤྲི་ཞེས་པའི་མཚན་གནས་འདི་ལ་བརྟེན་ནས།
མིང་རྒྱལ་རབས་སྐབས་སུ་ཧྥ་ཝང་ངམ་ཆོས་རྒྱལ་ཞེས་པའི་མཚན་གནས་འདི་བྱུང་ཡོད།
ཆེ་བསྟོད་ཀྱི་མཚན་གནས་འདི་ནི་མིང་རྒྱལ་རབས་སྐབས་སུ་བོད་ཀྱི་བླ་ཆེན་ཁག་ལ་
ཐོབ་པའི་མཚན་གནས་ཆེས་གལ་ཆེ་ཤོས་དེའོ། །
རྒྱ་སྐད་དུ་སི་ཐུའུ་ཞེས་པའི་མཚན་གནས་འདི་ལ་བོད་སྐད་དུ་སི་ཏུ་ཞེས་
འབོད་ཅིང་། མཚན་གནས་འདི་ནི་ང་ཚོར་མཚོན་ན་ལྷག་ཏུ་མཉམ་འཇོག་བྱ་དགོས་
ས་ཞིག་ཀྱང་རེད། སི་ཏུ་ཞེས་པའི་མཚན་གནས་འདི་ཀཾ་ཚང་བཀའ་བརྒྱུད་པའི་སི་ཏུ་
སྐྲུ་ཕྲེང་རིམ་བྱོན་གྱི་མཚན་གྱི་ཐོག་མར་སྦྱར་ཡོད་པས་མཚན་གནས་འདི་ཀུན་ལ་རྒྱུས་
མངའ་ཡོད་པར་མ་ཟད། དེ་མིན་སི་ཏུ་ཞེས་པའི་མཚན་གནས་ཀྱི་མིང་འདི་བྱང་ཆུབ་
རྒྱལ་མཚན་གྱིས་བརྩམས་པའི་<<སི་ཏུ་བཀའ་ཆེམས>> ཞེས་པའི་གྲགས་ཅན་བཀའ་
ཆེམས་ལ་བརྟེན་ནས་ཡོངས་སུ་གྲགས་སོ།། དེ་མ་གཏོགས་སི་ཏུ་ཞེས་པའི་མཚན་གནས་
མིང་རྒྱལ་རབས་ཀྱི་ཡིག་ཚང་ནང་ཕལ་ཆེར་མཐོང་ཡུལ་དུ་མེད། དེར་བརྟེན་མིང་རྒྱལ་
རབས་སྐབས་སུ་གོང་མའི་ཕོ་བྲང་ནས་བོད་མི་ལ་ཕུལ་བའི་མཚན་བསྟོད་ཆོ་ལོ་ལ་ད་
བར་ཉམས་ཞིབ་བྱེད་མཁན་མི་གཅིག་ལས་བྱུང་མེད། དེའི་རྒྱུ་མཚན་ནི་མཚན་བསྟོད་
ཆོ་ལོ་འདི་ལ་རིན་ཐང་ཉམས་པའི་རྐྱེན་གྱིས་ཡིན་ངེས། གང་ཡིན་ཟེར་ན། སྤྱི་ལོ་
1413 ཟླ་བ་3 ཚེས་11 ལ་བཏབ་པའི་མིང་ཧྲི་ལུའུ་ཟིན་ཐོ་ལྟར་ན། སི་ཏུ་ཞེས་པའི་ཆོ་
ལོ་འདི་བོད་མི་འགའ་ཞིག་ལ་ཕུལ་བ་དང་། བོད་མི་དེ་དག་གི་གོ་ས་ནི་ས་གནས་འགོ་
པ་ཡིན་པ་<<མིང་ཧྲི་ལུའུ་ཟིན་ཐོ>> ལས།
ལྷོ་པའི་འགོ་པ་ལྷ་བཙན་སྐྱབས་དང༌། བྱང་པའི་འགོ་པ་གྲགས་པ། པ་ཨར་ས་གནས་
ལས་སྣེ་བ་བསོད་ནམས་དཔལ། ཉང་སྟོད་པའི་འགོ་པ་ཀུན་དགའ་ལ་སོགས་པར་སི་ཏུ་ཞེས་པའི་ཆོ་
ལོ་དང་། དངུལ་གྱི་ཐམ་ག འཇའ་ས། གོས་དར་བཅས་པ་ཕུལ། སི་ཏུ་ཞེས་པ་ནི་སྲོལ་རྒྱུན་དུ་འགོ་
པ་ཞེས་པའི་བརྡ་རྙིང་ཞིག་ཡིན་པས། ཆོ་ལོ་འདི་ཕུལ་བའོ།།
ཞེས་གོང་གསལ་མིང་ཧྲི་ལུའུ་ཟིན་ཐོ་དེ་ག་རང་གི་ཡིག་ཕྲེང་འགའ་ཞིག་གི་གོང་དུ[ སི་
ཏུ]ཆོས་ཀྱི་རྒྱལ་མཚན་གྱི་སྐོར་ཡིན་ནམ་སྙམ་པའི་གནས་ཚུལ་ཞིག་འཁོད་འདུག་པ་དེ་
སྟེས་དབང་ཞིག་མིན་པར་སྣང་། རྒྱ་ཡིག་ཐོག་ཆོས་ཀྱི་རྒྱལ་མཚན་སྐོར་འཁོད་པ་ཚན་
པ་འདི་གཅིག་པུ་ཡིན་ཚོད་འདུག དེའི་ནང་དུ་གདན་ས་ཀརྨ་དགོན་གྱི་ཆོས་ཀྱི་རྒྱལ་
མཚན་ལ་ཀྭན་ཏིན་དབེན་ཐོང་མྱའུ་ཙི་གོའུ་ཤྲི་ཞེས་
པའི་ཆེ་བསྟོད་མཚན་གནས་འདི་ཕུལ་བ་གསལ། [སྤྱི་ལོ་1413 པའི] ལོ་འགའ་ཞིག་
གི་སྔོན་ལ་ཆོས་ཀྱི་རྒྱལ་མཚན་ལ་སི་ཏུ་ཞེས་པའི་ཆེ་བསྟོད་མཚན་གནས་འདི་ཕུལ་བའི་
སྐོར[མིང་ཧྲི་ལུའུ་ཟིན་ཐོ]ནང་ཟུར་ཙམ་ཡང་འཁོད་མེད་པས་དེར་ང་ཚོས་མཉམ་འཇོག་
བྱ་རིན་ཡོད་པ་ཞིག་ཡིན། དེའི་སྐོར་ཟུར་ཙམ་ཡང་འཁོད་མེད་པའི་རྒྱུ་མཚན་གང་ཡིན་
ང་ཚོས་ཚོད་དཔག་ཁོ་ན་ལས་བྱེད་མི་ཐུབ་ཀྱང་། སི་ཏུ་ཞེས་པའི་མཚན་གནས་འདི་
མི་སྣ་གཞན་འགའ་ཞིག་ལ་ཕུལ་ཡོད་མོད། ཆོས་ཀྱི་རྒྱལ་མཚན་ལ་མཚན་གནས་འདི་
ཕུལ་ཡོད་པས་དེར་རིན་ཐང་མེད་པ་མིན་ཞེས་བརྗོད་ཆོག་ལ། སི་ཏུ་ཞེས་པའི་ཆེ་བསྟོད་
མཚན་གནས་འདི[གོང་གསལ]མི་སྣ་འདི་དག་གི་སྔོན་ལ་སི་ཏུ་ཆོས་ཀྱི་རྒྱལ་མཚན་ལ་
ཕུལ་བ་དང་། ད་རེས་ཁོང་ལ་ཆེ་བསྟོད་མཚན་གནས་ཆེ་ལ་འོས་ཤིང་འཚམས་པ་་ཞིག་
ཕུལ་བ་ནི། གཅིག་བྱས་ན་ལེགས་བཅོས་ཤིག་ཀྱང་ཡིན་སྲིད། འོན་ཀྱང་། གོང་གསལ་
ཚན་པ་འདིའི་ནང་དུ་ཡིད་རྟོན་འཕེར་ངེས་པ་ཞིག་ལ། སི་ཏུ་ཞེས་པ་ནི་སྲོལ་རྒྱུན་དུ་
ས་གནས་འགོ་པ་ཞེས་པའི་བརྡ་རྙིང་ཞིག་རེད་ཅེས་པ་དེའོ།། དེར་བརྟེན་བརྡ་རྙིང་གི་
མཚན་གནས་འདི་འདྲ་བ་ཞིག་བླ་ཆེན་ཆོས་ཀྱི་རྒྱལ་མཚན་ལྟ་བུར་རན་པོ་མེད་ཀྱང་།
<<མིང་ཧྲི་ལུའུ་ཟིན་ཐོ>> ནང་འཁོད་པའི་མི་སྣ་གཞན་གསུམ་ལ་བརྡ་རྙིང་གི་མཚན་
གནས་དེ་ཅིས་ཀྱང་རན་པོ་ཡོད། རྒྱུ་མཚན་འདི་ལ་བརྟེན་ནས་མིང་ཧྲི་ལུའུ་དེབ་ཐེར་
ནང་དུ་ཆོས་ཀྱི་རྒྱལ་མཚན་ལ་སི་ཏུ་ཞེས་པའི་མཚན་གནས་ཕུལ་བའི་སྐོར་བྲིས་མེད་པ་
ང་ཚོས་ཚོད་དཔག་བྱེད་ཆོག་ལ། དེ་ནས་ཆོས་ཀྱི་རྒྱལ་མཚན་ལ་གུ་ཤྲི་ཞེས་
པའི་མཚན་གནས་མཐོན་པོ་འདི་འབུལ་དོན་ཡང་སྔར་ཁོང་ལ་མཚན་གནས་དམའ་པོ་
ཞིག་ཕུལ་བ་དེའི་ལེགས་བཅོས་ལྟ་བུར་སྣང་། འདི་ནི་ཚོད་དཔག་ཁོ་ན་ཡིན་པ་ཅིས་ཀྱང་
ཤེས་དགོས་སོ། ། འོན་ཀྱང་<<མིང་ཧྲི་ལུའུ་ཟིན་ཐོ>> དང་མིང་རྒྱལ་རབས་སྐབས་ཀྱི་
ལོ་རྒྱུས་དེབ་ཐེར་གཞན་དག་གི་ནང་བོད་དང་འབྲེལ་བའི་གནས་ཚུལ་གང་ཡང་རུང་བ་
ཞིག་མི་བཀོད་པ་ནི། ཡིག་ཆ་དེ་དག་ཕྱོགས་སྒྲིག་བྱེད་མཁན་རྣམས་ཀྱིས་གང་བཀོད་ན་
འཚམ་དང་མི་འཚམ་གྱི་ལྟ་ཚུལ་དང་། ཡང་ན། སྣང་ཆུང་དུ་སོང་བ་ལ་བརྟེན་ནས་འདི་
ལྟ་བུའི་སྟོང་ཆ་མང་པོ་བྱུང་ཡོད།
རྒྱ་ཡིག་གི་དཔྱད་གཞིའི་ཡིག་ཆའི་ནང་། སི་ཏུ་ཞེས་པའི་ཆེ་བསྟོད་མཚན་གནས་འདི་
ཆོས་ཀྱི་རྒྱལ་མཚན་ལ་ཕུལ་བའི་སྐོར་ཟུར་ཙམ་ཡང་འཁོད་མེད་པར་བརྟེན། ང་ཚོས་
བོད་ཡིག་གི་ཡིག་ཆར་ངེས་པར་ལྟ་དགོས་མོད། འོན་ཀྱང་བོད་ཡིག་གི་ཡིག་ཆའི་
ནང་། ཆོས་ཀྱི་རྒྱལ་མཚན་ལ་སི་ཏུ་ཞེས་པའི་མཚན་གནས་ཕུལ་བའི་སྐོར་ཉུང་ངུ་ཙམ་
ལས་འཁོད་མེད། དེ་ལྟ་ན་ཡང་ཅུང་ཙམ་འཁོད་པ་ལས་ང་ཚོས་ཆེ་བསྟོད་མཚན་
གནས་འདི་དུས་ནམ་ཞིག་ལ་ཕུལ་བ་ཤེས་ཐུབ། དུས་རབས་18 པའི་ནང་དུ་བརྩམས་
པའི་སི་ཏུ་སྐུ་ཕྲེང་རིམ་བྱོན་གྱི་ལོ་རྒྱུས་ཡིག་ཆ་(དེབ་འདི་དག་བཅོས་བྱས་པའི་
དཔར་གཞི་གསར་པ་ཞིག་ཡོད) ཞིག་ལྟར་ན། སྤྱི་ལོ་1407-1408 ལོར་ཀརྨ་པ་སྐུ་
ཕྲེང་ལྔ་པ་དེ་བཞིན་གཤེགས་པ་རྒྱ་ནག་མིང་གོང་མའི་ཕོ་བྲང་ལ་ཆིབས་སྒྱུར་གནང་
སྐབས། ཆོས་ཀྱི་རྒྱལ་མཚན་ཀརྨ་པའི་ཆིབས་རོགས་སུ་བཅར་ཡོད་པ་འཁོད། འོན་
ཀྱང་། ཆིབས་སྒྱུར་འདིའི་སྐོར་རྒྱ་ཡིག་གི་ཡིག་ཆའི་ནང་དུ་ཁོང་གི་སྐོར་འཁོད་མེད་ལ།
དུས་རབས་18 ནང་དུ་སི་ཏུ་ཆོས་ཀྱི་འབྱུང་གནས་ཀྱིས་བརྩམས་པའི་<<སྒྲུབ་རྒྱུད་
ཀརྨ་ཀཾ་ཚང་བརྒྱུད་པ་རིན་པོ་ཆེའི་རྣམ་པར་ཐར་པ་རབ་འབྱམས་ནོར་བུ་ཟླ་བ་ཆུ་ཤེལ་
གྱི་ཕྲེང་བ>> ཞེས་པ་ཀཾ་ཚང་བཀའ་བརྒྱུད་པའི་ལོ་རྒྱུས་ཡིག་ཆ་འདིའི་ནང་། ཁོང་གོང་
མའི་ཕོ་བྲང་དུ་བཅར་བའི་སྐོར་ཡང་འཁོད་མི་གདའ། སི་ཏུ་ཆོས་ཀྱི་འབྱུང་གནས་ལྟར་
ན་འདི་ལྟ་སྟེ།
དེ་དང་དུས་མཚུངས་སུ་རྒྱ་ནག་ཏཱའི་མིང་རྒྱལ་པོ་ཆེན་པོའི་བློན་པོ་ཏའི་ཞིང་
དུ་གྲགས་པ། གྲུབ་ཆེན་བིརྨ་པ་སྤྱན་འདྲེན་གྱི་ཕོ་ཉར་མངགས་པ་དང༌། རྒྱ་མཚོ་ལ་གྲུ་
གཟིངས་བཅས་ཏེ་ཛམ་བུ་གླིང་ལན་གསུམ་བསྐོར་ནས། པོ་ཊ་ལ་སོགས་གནས་ཆེན་རྣམས་སུ་
རྒྱལ་པོས་མཆོད་འབུལ་མཛད་པའི་དགོངས་པ་སྐོང་བ་པོ་དེ་རྣམས་དང་ཐུགས་རྒྱུད་གཅིག་པར་
ཞལ་གྱིས་བཞེས་ཏེ། སི་ཏུའི་མཚན་ཅན་རིམ་པར་བྱོན་པ་རྣམས་ཀྱི་ཐོག་མ་ཡིན...5
ཞེས་གོང་གསལ་ཚན་པ་འདི་ལྟར་ན། ཆོས་ཀྱི་རྒྱལ་མཚན་ལ་སི་ཏུ་ཞེས་པའི་མཚན་
གནས་འདི་གོང་མ་རང་གིས་ཐད་ཀར་ཕུལ་བ་ཞིག་མིན་པར་གོང་མའི་ཕོ་ཉས་ཕུལ་
ཚུལ་གསལ། དེ་ཙམ་དུ་མ་ཟད་ཚན་པ་འདིའི་ནང་ཀརྨ་པ་དེ་བཞིན་གཤེགས་པ་རྒྱ་
ཡུལ་དུ་ཕེབས་སྐབས་ཆོས་ཀྱི་རྒྱལ་མཚན་དེའི་ཆིབས་རོགས་སུ་ཕེབས་ཡོད་པའི་དཔང་
རྟགས་ཅི་ཡང་མི་གསལ་ལ། དེ་ལས་ལྡོག་སྟེ། ཚན་པ་འདིའི་ཡིག་ཕྲེང་འགའ་ཞིག་གི་
འོག་ཏུ་དེ་བཞིན་གཤེགས་པ་རྒྱ་ཡུལ་དུ་ཕེབས་ནས་ཕྱིར་བོད་ཡུལ་དུ་བྱོན་པའི་སྐོར་
འཁོད་འདུག་ཀྱང་། གོང་མའི་ཕོ་བྲང་དུ་བྱ་བ་ཅི་མཛད་ཀྱི་གནས་ཚུལ་གཅིག་ཀྱང་
འཁོད་མེད། གོང་གསལ་ལུང་དུ་དྲངས་པའི་ཚན་པ་འདིའི་ནང་གསལ་པོར་འཁོད་པ་
ལྟར། ཆོས་ཀྱི་རྒྱལ་མཚན་ལ་སི་ཏུ་ཞེས་པའི་ཆེ་བསྟོད་མཚན་གནས་འདི་ཀརྨ་པ་དེ་
བཞིན་བཞེགས་པ་གདན་འདྲེན་ཞུ་མཁན་རྒྱ་ནག་གི་ཕོ་ཉའི་མདུན་ནས་བོད་ཀྱི་ས་ཐོག་
རང་དུ་ཕུལ་ཡོད་པ་གསལ། གནས་ཚུལ་འདི་ཤིན་ཏུ་གསལ་པོ་ཡིན་པ་ཕོ་ཉ་དེ་རྒྱ་མཚོ་
ལ་གྲུ་གཟིངས་བཅས་ཏེ་པོ་ཏ་ལ་སོགས་གནས་ཆེན་རྣམས་སུ་འགྲུལ་བཞུད་བྱས་པ་ལས་
གསལ་པོ་ཤེས་ཐུབ། གནས་ཚུལ་ཐུང་ཐུང་འདི་ལ་བརྟེན་ནས་ང་ཚོས་ཕོ་ཉ་གཙོ་བོ་དེ་
འཛམ་གླིང་གང་སར་འགྲུལ་བཞུད་བྱེད་མྱོང་བའི་མིང་རྒྱལ་རྒྱུད་ཀྱི་གྲགས་ཅན་སྐུ་ཚབ་
དོན་གཅོད་པ་ཧོའུ་རྐྱེན་(Hou Xian) ཟེར་བ་དེ་ཡིན་པ་ཚིག་ཐག་གཅོད་
ཆོག ཧོའུ་རྐྱེན་༔ (Hou Xian=) ཟེར་བ་ནི་ཉུག་རུམ་པ་གྲགས་ཅན་ཀྲིང་ཧེ་(Zheng
He) ཟེར་བ་དང་ལྷན་དུ་ཤྲི་ལང་གར་འགྲོ་མྱོང་བས།པོ་ཏ་ལ་སོགས་གནས་ཆེན་རྣམས་
སུ་ཕེབས་ཞེས་པ་ལས་ཤེས་ཐུབ། ཁོང་གཉིས་ལྷན་དུ་ཞི་བདེ་རྒྱ་མཚོའི་ལྷོ་ངོགས་ཕྱོགས་
སུ་འགྲུལ་བཞུད་ཐེངས་མང་བྱེད་མྱོང་།
ཧོའུ་རྐྱེན་(HouXian) བོད་ལ་འགྲུལ་བཞུད་བྱས་པའི་ཟླ་ཚེས་གསལ་པོ་ཡོད་དེ།ཁོང་
སྤྱི་ལོ་1403 ལོར་ཀརྨ་པ་དེ་བཞིན་གཤེགས་པ་གདན་འདྲེན་ཞུ་བར་བོད་ལ་མངགས་
པ་དང་། སླར་ཡང་1413 ལོ་དང་1427 ལོར་བོད་དུ་མངགས་ཡོད། ཆོས་ཀྱི་རྒྱལ་
མཚན་གྱི་རྣམ་ཐར་ནང་དུ་གསལ་བ་བཞིན་ཁོང་ལ་སི་ཏུ་ཞེས་པའི་ཆེ་བསྟོད་མཚན་
གནས་ཕུལ་རྗེས་གུ་ཤྲི་ཞེས་པའི་མཚན་གནས་དེ་ཕུལ་བ་དང་། གུ་ཤྲི་ཞེས་
པའི་ཆེ་བསྟོད་མཚན་གནས་འདི་སྤྱི་ལོ་1413 ལོའི་ཟླ་བ་3 ཚེས་11 ལ་ཕུལ་ཡོད་
པ་མིང་ཧྲི་ལུའུ་ཟིན་ཐོའི་ནང་གསལ་ཡོད་པ་ང་ཚོས་གོང་དུ་གླེང་ཟིན། དེར་བརྟེན་ཧོའུ་
དྱེན་གྱིས་ཀརྨ་པ་དེ་བཞིན་གཤེགས་པ་གདན་འདྲེན་ཞུ་སྐབས་སི་ཏུ་ཞེས་པའི་མཚན་
གནས་འདི་ཕུལ་ཡོད་པ་ང་ཚོས་ཁ་ཚོན་གཅོད་ཐུབ། དེ་ཙམ་དུ་མ་ཟད་འགྲུལ་བཞུད་
འདིའི་སྐབས་སུ་མིང་ཁྲིང་ཙུང་གིས་ཆོས་ཀྱི་རྒྱལ་མཚན་ལ་མཚན་གནས་
དང་ཆོ་ལོ་ཕུལ་བའི་སྐོར་གཅིག་ཀྱང་མི་གསལ་བས། ཆོས་ཀྱི་རྒྱལ་མཚན་མིང་གོང་
མའི་ཕོ་བྲང་དུ་ཀརྨ་པ་དེ་བཞིན་གཤེགས་པ་དང་ལྷན་དུ་ཕེབས་ཡོད་བཟོ་མི་འདུག་ལ།
སི་ཏུ་ཆོས་ཀྱི་འབྱུང་གནས་ཀྱིས་བརྩམས་པའི་<<སྒྲུབ་རྒྱུད་ཀརྨ་ཀཾ་ཚང་བརྒྱུད་པ་རིན་
པོ་ཆེའི་རྣམ་པར་ཐར་པ་རབ་འབྱམས་ནོར་བུ་ཟླ་བ་ཆུ་ཤེལ་གྱི་ཕྲེང་བ>> ཞེས་པའི་ནང་
དུ་ཁོང་རྒྱ་ནག་ལ་ཕེབས་པའི་སྐོར་གཅིག་ཀྱང་འཁོད་མེད།
འོན་ཀྱང་། ཆོས་ཀྱི་རྒྱལ་མཚན་ཀརྨ་པ་དེ་བཞིན་གཤེགས་པ་དང་ལྷན་དུ་རྒྱ་ནག་ལ་
ཕེབས་ནས། སི་ཏུ་ཞེས་པའི་ཆེ་བསྟོད་མཚན་གནས་འདི་གོང་མ་རང་གིས་ཕུལ་ཡོད་
ཅེས་པའི་བཤད་སྲོལ་ཞིག་མཆིས་སོ། ། བཤད་སྲོལ་འདི་དུས་རབས་18 པའི་ནང་དུ་
བརྩམས་ཤིང་ཕྱིས་སུ་དག་བཅོས་བྱས་པའི་ཡིག་ཆ་<< ཀཾ་ཚང་ཡབ་སྲས་ཀྱི་རྣམ་ཐར་
དྭངས་གསལ་ཤེལ་གྱི་མེ་ལོང>> ཞེས་པར་གསལ།” དེ་ཙམ་དུ་མ་ཟད་ཡིག་ཆ་འདིའི་
ནང་ཆོས་ཀྱི་རྒྱལ་མཚན་སྤྱི་ལོ་1413 ལོའི་བར་དུ་རྒྱ་ནག་ལ་བཞུགས་པ་དང་།ལོ་དེར་
གོང་མས་ཁོང་ལ་གུ་ཤྲི་ཞེས་པའི་ཆེ་བསྟོད་མཚན་གནས་ཕུལ་ཡོད་པ་གསལ་
བ་འདི་ལྟར།
མེ་ཕག[1407/1408]ལོར་གོང་མའི་ཕོ་བྲང་དུ་ཕེབས་ནས་ཡུང་ལོ་གོང་མས་སི་ཏུའི་ལས་ཀ་
དང་ཞྭ་ནག་གནང༌། ལུགས་གཉིས་ཀའི་ཕྲིན་ལས་སྤེལ་བར་མཛད། མེ་སྦྲུལ[1437/1438]
ལོར་གོང་མས་ཀྭན་ཏིང་ན་ཡ་ཐང་མྱའུ་ཙི་གཱིཤིར་ཏེ་ཏཱ་ཡི་སི་ཏུ་པ་སྤྱི་བོ་ནས་དབང་བསྐུར་བའི་བླ་
མ་བརྩེ་ལྡན་འཇིག་རྟེན་འདྲེན་པ་ཞེས་པའི་མཚན་གསོལ། བོད་དུ་ཕེབས་ཏེ་དགུང་ལོ་བདུན་ཅུ་
དོན་གཅིག་པར་དགོངས་པ་ཆོས་དབྱིངས་སུ་བསྡུས་སོ། ། ཞེས་འཁོད་ཡོད།
གོང་གསལ་ཚན་པ་འདི་ལ་མ་ལྟོས་པར་། ཆོས་ཀྱི་རྒྱལ་མཚན་མིང་གོང་མའི་ཕོ་བྲང་དུ་
ཕེབས་མེད་ཅེས་ཚིག་ཐག་གཅོད་པར་རྒྱུ་མཚན་མང་པོ་མཆིས་བསམས། དེ་ལྟར་ཚིག་
ཐག་གཅོད་པའི་རྒྱུ་མཚན་ནི་སི་ཏུ་ཞེས་པའི་ཆེ་བསྟོད་མཚན་གནས་ཕུལ་བའི་སྐོར་
ང་ཚོས་གླེང་ཟིན་པ་དང་། དེ་བཞིན་གུ་ཤྲི་ཞེས་པའི་ཆེ་བསྟོད་མཚན་གནས་ལ་བལྟས་
ན་རྒྱུ་མཚན་མང་པོ་མཐོང་རྒྱུ་འདུག་སྙམ། འདིའི་ཐད་ཆེས་ཡིད་རྟོན་རུང་བའི་རྒྱུ་མཚན་
གཅིག་ནི་སི་ཏུ་ཞེས་པའི་མཚན་གནས་འདི་ཕུལ་བའི་ཟླ་ཚེས་དེ་ཡིན་པར་སྣང་། དེ་ནི་
སྤྱི་ལོ་1413 ཟླ་བ་3 ཚེས་11 ལ་ཡིན། ཚེས་11 ཉིན་དེ་ག་རང་ལ་སི་ཏུ་ཞེས་
པའི་མཚན་གནས་འདི་བོད་མི་འགོ་པ་གཞན་འགའ་ཞིག་ལ་ཕུལ་ཡོད་པ་ང་ཚོས་གོང་
ནས་གླེང་ཟིན། འོན་ཀྱང་། ཉིན་དེ་ལ་གོང་མའི་ཕོ་བྲང་གིས་གཉེར་བཞིན་པའི་བོད་
འབྲེལ་ལས་དོན་འདི་གཅིག་པུ་མ་མིན་ཏེ།ཉིན་དེ་རང་ལ་བོད་མི་མང་པོ་ཞིག་ལ་མཚན་
གནས་སམ་ཆོ་ལོ་གཞན་ཕུལ་ཡོད་པ་དང་། གནས་ཚུལ་དེ་དག་ཉིན་དེའི་མིང་ཧྲི་ལུའུ་
ཟིན་ཐོར་འཁོད་འདུག དེ་བཞིན་ཟིན་ཐོ་དེ་ག་རང་གི་ནང་དུ་ཡཱང་ཟང་པོ་
ཞེས་པའི་ཉུག་རུམ་པ་ཞིག་གིས་འགོ་ཁྲིད་བྱས་ཏེ། བོད་ལ་དོན་གཅོད་དུ་ཕྱིན་
ནས་ཕག་གྲུ་སྡེ་སྲིད་གྲགས་པ་རྒྱལ་མཚན་གྱི་ཚ་བོ་དང་ལྷན་དུ་ཕྱིར་རྒྱ་ནག་ཏུ་སླེབས་
ཚུལ་འཁོད་འདུག་ལ། ཡཱང་ཟང་པོ་བོད་ལ་འབུལ་བ་དག་བཅས་ཏེ་
སླར་ཡང་གཏོང་དགོས་པའི་སྐོར་ཞིག་ཀྱང་འཁོད་འདུག” དེ་ཡང་མིང་ཧྲི་ལུའུ་ཟིན་
ཐོའི་ནང་འཁོད་མེད་པ་གང་ཞིག་ལ། བོད་ཡིག་གི་ཡིག་ཆ་ཁག་ལ་གཞིར་བཅོལ་ནས་ང་
ཚོས་ཤེས་གསལ་ལྟར། རྒྱའི་ཕོ་ཉ་ཧོའུ་རྐྱེན་(Hou Xian) རྗེ་ཙོང་ཁ་པ་སྤྱན་འདྲེན་དུ་
མངགས་པའི་འཆར་གཞི་དེ་གོང་མས་འདིའི་སྐབས་སུ་བཏིང་ཡོད་པ་གསལ་ཞིང་། མི་
རིང་བར་ཧོའུ་དྱེན་( Hou Xian)) བོད་དང་དང་བལ་ཡུལ་ལ་བརྫངས་པ་རེད།3 དེས་ན་
སྤྱི་ལོ་1413 ཟླ་བ་3 ཚེས་11 ཉིན་གྱི་མིང་ཧྲི་ལུའུ་ཟིན་ཐོའི་ནང་འཁོད་པའི་གནས་
ཚུལ་ཁག་ལ་བལྟས་ཚེ། གོང་མའི་ཕོ་བྲང་དང་བོད་ཀྱི་འབྲེལ་ལམ་ཐད་ལ་བཅོས་སྒྱུར་རྒྱ་
ཆེན་པོ་བྱེད་བཞིན་པར་སྣང་། བཅོས་སྒྱུར་དེ་དག་གི་གཞི་རྩ་འཛིན་ས་ནི་ཡཱང་ཟང་
པོས་བོད་ཀྱི་གནས་ཚུལ་ལ་རྟོག་ཞིབ་བྱས་པའི་འབྲས་བུ་ཡིན་སྲིད། རྗེ་ཙོང་ཁ་པའི་ཡོན་
བདག་གཙོ་བོ[ཕག་གྲུ་སྡེ་སྲིད]གྲགས་པ་རྒྱལ་མཚན་གྱིས་ཕོ་ཉ་ཞིག་མངགས་པར་
བལྟས་ན། གོང་མའི་ཕོ་བྲང་ནས་དགེ་ལུགས་པའི་བླ་ཆེན་ཁོང་གདན་འདྲེན་ཞུ་བའི་རྒྱུ་
མཚན་ཡང་དེ་ལ་ཐུག་ཡོད་དམ་སྙམ།
གནས་ཚུལ་གང་ཞིག་ཡིན་རུང་། ང་ཚོས་སི་ཏུ་སྐུ་ཕྲེང་དང་པོ་ཆོས་ཀྱི་རྒྱལ་མཚན་ལ་
ཕུལ་བའི་ཆེ་བསྟོད་མཚན་གནས་སྐོར་ལ་མཐའ་སྡོམ་འགའ་ཞིག་ལེན་ཆོག་སྟེ། མཚན་
གནས་དེ་ཆོས་ཀྱི་རྒྱལ་མཚན་ལ་འབུལ་སའི་ཡུལ་ནི་རྒྱ་ནག་ལ་མིན་པར་བོད་
ལ་ཡིན་པ་དང་། སི་ཏུ་ཞེས་པ་སི་ཏུ་སྐུ་ཕྲེང་རིམ་བྱོན་གྱི་མཚན་གནས་འདི་ནི་ཆེ་བསྟོད་
མཚན་གནས་མཐོན་པོ་ཞིག་མིན་པར། [བོད་ཀྱི]འགོ་པ་གཞན་དག་ལའང་་ཕུལ་
བའི་མཚན་གནས་ཤིག་ཡིན། མཚན་གནས་འདི་ཧོའུ་རྐྱེན་(Hou Xian) བོད་ལ་
འགྲོ་སྐབས་ལམ་བར་དུ་ཆོས་ཀྱི་རྒྱལ་མཚན་ལ་ཐུག་འཕྲད་བྱུང་དུས་ཕུལ་ཡོད་བཟོ་
འདུག དེའི་སྔོན་ཚོད་ལ་གོང་མའི་ཕོ་བྲང་ངོས་ནས་ཆོས་ཀྱི་རྒྱལ་མཚན་སྐོར་ལ་རྒྱུས་
མངའ་ཆེན་པོ་མེད་པ་མ་གཏོགས། ཁོང་ལ་འོས་ཤིང་འཚམས་པའི་མཚན་གནས་གཞན་
ཞིག་འབུལ་ཤས་ཆེ། སི་ཏུ་ཆོས་ཀྱི་རྒྱལ་མཚན་གྱིས་གོང་མས་མངགས་པའི་ཕོ་ཉ་དེ་དག་
དང[རང་ཉིད]ཐུགས་རྒྱུད་གཅིག་པར་ཞལ་གྱིས་བཞེས་ཏེ། སི་ཏུའི་མཚན་ཅན་རིམ་པར་
བྱོན་པ་རྣམས་ཀྱི་ཐོག་མ་ཡིན་ཞེས་སི་ཏུ་ཆོས་ཀྱི་འབྱུང་གནས་ཀྱིས་གསུངས་པ་ཡང་
གནད་འདི་ལ་ཐུག་ཡོད་སྙམ།དེ་བཞིན་སི་ཏུ་ཞེས་པའི་མཚན་གནས་འདི་འབུལ་སྐབས་
གོང་མས་ཕུལ་བའི་སྐོར་ཟུར་ཙམ་ཡང་མེད་པ་དེར་ཅིས་ཀྱང་དོ་སྣང་བྱ་དགོས།
སྐབས་འཕྲལ་ལ་ཕུལ་བའི[སི་ཏུ་]ཞེས་པའི་མཚན་གནས་འདི་སྤྱི་ལོ་1423 ལོར་གོང་
མའི་ཕོ་བྲང་ནས་ལེགས་བཅོས་བྱས་ཏེ། ཆོས་ཀྱི་རྒྱལ་མཚན་ལ་མཚན་གནས་འོས་ཤིང་
འཚམས་ལ་སྔར་ལས་མཐོ་བའི་ཆེ་བསྟོད་མཚན་གནས་གུ་ཤྲི་ཞེས་པ་འདི་
ཕུལ། མཚན་གནས་ཆ་ཚང་ལ་ཀྭན་ཏིན་དབེན་ཐོང་མྱའུ་ཙི་གོའུ་ཤྲི
ཞེས་འབོད། མཚན་གནས་འདི་གོང་མ་རང་གིས་ཕུལ་ཡོད་པ་ཐེ་ཚོམ་མེད་
ཅིང་། འདིའི་སྐོར་མིང་ཧྲི་ལུའུ་ཟིན་ཐོའི་ནང་དུ་དཔང་རྟགས་ཁུངས་བཙན་ཡོད་པར་
མ་ཟད། སི་ཏུ་ཆོས་ཀྱི་འབྱུང་གནས་ཀྱིས་དེ་འབྲེལ་གནས་ཚུལ་གསལ་ལྷང་ངེ་བ་བཀོད་
འདུག་པ་འདི་ལྟར།
ཏཱའི་མིང་རྒྱལ་པོས་ཚུལ་ཁྲིམས་རིན་པོ་ཆེ་དང༌། ཏིང་ངེ་འཛིན་དང་ཤེས་རབ་ཀྱི་ཕུང་པོས་བརྒྱན་
པའི་ཐེག་པ་ཆེན་པོའི་དགེ་བའི་བཤེས་གཉེན་དུ་བསྔགས་པའི་ལུང་གསེར་ཐམ་དང་འཇའ་ས་ཕུལ་
བའི་མཚན། ཀྭན་ཏིན་དབེན་ཐོང་མེའུ་ཚི་གོའུ་ཤྲི་སྟེ། སྤྱི་བོ་ནས་དབང་བསྐུར་བའི་ཐམས་ཅད་
མཁྱེན་པ་བརྩེ་ལྡན་འཇིག་རྟེན་གྱི་བླ་མ་ཞེས་གྲགས། ཞེས་འདུག
མཐའ་མཇུག་འདིར་ང་ཚོས་དོ་སྣང་བྱེད་དགོས་པ་ཞིག་ལ། སྐབས་དོན་མཚན་གནས་
འདི་གཉིས་ཀྱི་གོ་ས་དང་གལ་གནད་ཀྱི་ཆ་ནས་བཤད་ན། ཆོས་ཀྱི་འབྱུང་གནས་ཀྱིས་
བརྩམས་པའི་<<སྒྲུབ་བརྒྱུད་ཀརྨ་ཀཾ་ཚང་བརྒྱུད་པ་རིན་པོ་ཆེའི་རྣམ་པར་ཐར་པ་
རབ་འབྱམས་ནོར་བུ་ཟླ་བ་ཆུ་ཤེལ་གྱི་ཕྲེང་བ>> ཞེས་པའི་ནང་། ཆོས་ཀྱི་རྒྱལ་མཚན་ལ་
སི་ཏུ་ཆོས་ཀྱི་རྒྱལ་མཚན་ཞེས་ངོ་སྤྲོད་མ་མཛད་པར། གོའོ་ཤྲི་ཆོས་ཀྱི་རྒྱལ་མཚན་ཞེས་
འབོད་ཀྱིན་འདུག་པས་དེར་མཉམ་འཇོག་བྱེད་དགོས་སོ། །

རྩོམ་ཡིག་དགུ་པ།

ཕོ་ལྷ་བ་དང༌། ཁང་ཆེན་པ། སོག་པོས་བོད་ཡུལ་དབང་སྒྱུར་བྱས་པའི་དུས་རབས་མཐའ་མ་བཅས་ཀྱི་སྐོར།

དུས་རབས་བཅོ་བརྒྱད་པའི་དུས་འགོའི་བོད་ཀྱི་ལོ་རྒྱུས་ཐད་ལ། གཙོ་བོ་པེ་ཁྲ་ཁེ་
(Luciano Petech) ཡིས་ཞིབ་འཇུག་གི་ས་བོན་བཏབ་པར་བརྟེན། ཕོ་ལྷ་བ་དང་
ཁང་ཆེན་པའི་མི་ཚེའི་ལོ་རྒྱུས་ཡོངས་གྲགས་སུ་གྱུར་ཡོད། ཁོང་གི་ཞིབ་འཇུག་ཕྱག་
རྩོམ་དེ་པར་སྐྲུན་བྱས་པ་ནས་བཟུང་། སྔར་མེད་དཔྱད་གཞིའི་ཡིག་ཆ་དུ་མ་ཞིག་
གསར་རྙེད་བྱུང་ཡོད་པ་དང་། ཡིག་ཆ་དེ་དག་ལ་བརྟེན་ནས། ང་ཚོས་ཕོ་ལྷ་བ་དང་
ཁང་ཆེན་པ་གཉིས་ཀྱི་སྐབས་དང་། དེའི་ཡར་སྔོན་ལ་བོད་ཀྱི་གནས་སྟངས་གང་འདྲ་
ཡིན་མིན་སྔར་ལས་ཀྱང་གསལ་པོ་རྟོགས་ཐུབ། གཞན་ཡང་དུས་སྐབས་འདི་ནི་སོག་
པོས་བོད་ཡུལ་དབང་སྒྱུར་བྱས་པའི་དུས་སྐབས་མཐའ་མ་དེར་ཁེལ་ཞིང་། དབང་སྒྱུར་
དེའི་ཤུགས་རྐྱེན་དང་། དེ་བཞིན་བོད་སོག་གཉིས་ཀྱིས་ཆབ་སྲིད་དང་། དམག་དོན་ལ་
སོགས་པར་མཉམ་ལས་བྱས་པའི་ཤུགས་རྐྱེན་རིགས་ཕོ་ལྷ་བས་སྲིད་དབང་བཟུང་པའི་
རྗེས་ཀྱི་ལོ་རབས་དུ་མའི་མཇུག་ཏུ་བོད་ཀྱི་འཚོ་བའི་ཟུར་དུ་མ་ནས་མངོན་ཐུབ།དེ་བས་
ན། སྐབས་དེའི་བོད་ཀྱི་ལོ་རྒྱུས་ལ་ལྟ་བར་ཏཱ་ལའི་བླ་མའི་གཞུང་ས་དགའ་ལྡན་ཕོ་བྲང་
ནི་ཕན་ཐོགས་ཆེ་བའི་སྒེའུ་ཁུང་ལྟ་བུ་ཞིག་ཏུ་གྱུར་ཡོད་ལ། དེ་དང་དུས་མཚུངས་སུ་
བོད་འདི་སོག་པོས་དབང་སྒྱུར་བྱས་པའི་ཡུལ་གྲུ་ཞིག་གི་སྟེང་ནས་བལྟས་ན། དེ་ལྟར་
ཕན་ཐོགས་ཆེ་བར་སྣང་།
གནད་ཚིག བོད། སོག་པོ། རྒྱ་ནག ཡིག་མཛོད་ཡིག་ཆ། དུས་རབས་བཅོ་བརྒྱད། ཆབ་
སྲིད་འབྲེལ་བ།ཇུན་གར།
(གཅིག)
བོད་མི་སྐྱ་བོའི་ཆ་ལུགས་ཀྲུང་ཐང་རྣམས་ནས་མ་གཟིགས་སྟབས་རྣ་བ་གཡས་གཡོན་ལ་རྒྱན་ཆ་ཞེ་
མི་མཚུངས་པར་འདོགས་པ་འདི་གང་གི་ལུགས་སྲོལ་ཡིན་ཞེས་བཀའ་འདྲི་ཕེབས་བྱུང་བར། ཁོ་
བོ་གྲལ་འགོར་ཡོད་གཤིས་དེ་ལན་དུ། གཡུ་འདོགས་པ་དེ་བོད་རྙིང་ཁུངས་ཀྱི་སྲོལ་དང་། མུ་ཏིག་
འདོགས་པ་འདི་མཚོ་སྔོན་གྱི་རྒྱལ་པོ་གོ་ཤྲི་ཁང་གི་རྒྱལ་བརྒྱུད་ནས་བོད་ཀྱི་རྒྱལ་པོ་བྱེད་དུས་སྲོལ་
ལམ་དར་བས་ཡིན་འདུག་ཚུལ་ཞུས།
ཞེས་གོང་དུ་བཀོད་པའི་ཚན་པ་འདི་ནི་སྤྱི་ལོ་1792-1793 ལོར་རྡོ་རིང་བསྟན་འཛིན་
དཔལ་འབྱོར་པེ་ཅིང་དུ་བཞུགས་པའི་སྐོར་ཞིག་ཡིན། དེ་ནི་གུ་ཤྲཱི་ཁཱང་སྟོབས་འབྱོར་
ཆེ་བའི་དུས་སྐབས་ཡོལ་ནས་དུས་རབས་གཅིག་དང་ཕྱེད་ཙམ་སོང་ཟིན་པའི་རྗེས་སུ་
ཡིན་པ་དང་། ཚན་པ་འདི་ལོ་འགའ་ཞིག་གི་སྔོན་ལ་<<རྡོ་རིང་པཎྜི་ཏའི་རྣམ་ཐར>>
ལས་ཁོ་བོས་ཐོག་མར་མཐོང་བྱུང་། སྤྱི་ལོ་1640 ཞེ་གྲངས་ནང་གུ་ཤྲཱི་ཁཱང་གིས་དམག་
དོན་ལས་འགུལ་སྤེལ་ཏེ། བོད་ཡུལ་དབང་བསྒྱུར་བའི་ཏཱ་ལའི་བླ་མའི་གཞུང་ས་དགའ་
ལྡན་ཕོ་བྲང་བཙུགས་རྗེས། བོད་ཡུལ་དུ་སོག་པོའི་ཤུགས་རྐྱེན་ཇི་ཙམ་ཡོད་མེད་ཚན་
པ་འདི་ལས་མངོན་ཐུབ། བོད་ཀྱི་ལོ་རྒྱུས་ནང་དུ་སོག་པོའི་དབང་ཤུགས་ཆེ་བའི་དུས་
སྐབས་འདིའི་ཤུགས་རྐྱེན་དུས་ཡུན་རིང་པོར་གནས་ཡོད་པ་དང་།ལྷག་ཏུ་ཤུགས་རྐྱེན་དེ་
བོད་ཀྱི་སྤྱི་ཚོགས་ཁྲོད་ཇི་ཙམ་ཁྱབ་ཡོད་མེད་ཐད་ཕྲན་གྱིས[ལོ་རྒྱུས]དོན་རྐྱེན་བྱེ་བྲག་པ་
གཅིག་ལ་དམིགས་ནས་དཔྱད་རྩོམ་གཞན་ཞིག་བྲིས་ཡོད། དོན་རྐྱེན་དེར་བརྟེན་ནས་རྡོ་
རིང་བསྟན་འཛིན་དཔལ་འབྱོར་གོང་མ་ཆེན་ལུང་དང་དངོས་སུ་ཐུག་འཕྲད་བྱུང་བ་
དང་། གོང་མ་དང་བཀའ་མོལ་གནང་སྐབས་སོག་སྐད་ཐོག་ནས་ངལ་བ་མེད་པར་བྱེད་
ཐུབ། དེ་ཡད་རྡོ་རིང་བསྟན་འཛིན་དཔལ་འབྱོར་གྱི་ཆབ་སྲིད་ལས་འགན་གཙོ་བོ་ནི།
བལ་བོད་ས་ཁུལ་དུ་ཡིན་པ་རེད།
སྐད་ཆ་ཆེས་སྟབས་བདེའི་ངང་བཤད་ན། མང་པོ་ཞིག་གི་སྣང་ཚུལ་ལ་སྐབས་འདིའི་
བོད་ཀྱི་ལོ་རྒྱུས་ཁྲོད་ཀྱི་སོག་པོའི་དུས་སྐབས་དེ་ཇི་ལྟ་བུ་སྙམ་ན། སོག་རིགས་ཚོ་པ་
ཧོ་ཤོད་ཀྱི་རྒྱལ་པོ་གུ་ཤྲཱི་ཁཱང་དང་དམག་དོན་མཉམ་ལས་བརྒྱུད་དེ། ཏཱ་ལའི་བླ་མའི་
གཞུང་ས་དགའ་ལྡན་ཕོ་བྲང་ལ་བོད་ཀྱི་སྲིད་དབང་ཐོབ་པ་དང་། དེ་ནས་ལོ་ཤས་རྗེས་
སུ་སོག་པོའི་དམག་དོན་དབང་ཤུགས་མེད་པ་ལྟ་བུར་གྱུར་ནས། མཐར་ལྷ་བཟང་ཁང་
གིས་སོག་རིགས་ཧོ་ཤོད་ཀྱི་དབང་ཆ་བསྐྱར་འཛིན་བྱས་ཤིང་། དེ་ནས་སོག་པོ་ཇུན་གར་
གྱིས་བོད་ལ་བཙན་འཛུལ་བྱས་ཀྱང་། མི་དབང་ཕོ་ལྷ་བ་བསོད་ནམས་སྟོབས་རྒྱལ་
དང་། ཁང་ཆེན་པ་གཉིས་ཀྱིས་ཆིང་དང་མཉམ་འབྲེལ་ཐོག་ཇུན་གར་གྱི་དམག་ཕམ་
ཉེས་བཏང་སྟེ། བོད་དབུས་སུ་སོག་པོའི་དབང་ཤུགས་རྩ་མེད་བཏང་བ་དང་། ཨ་མདོའི་
ཡུལ་གྲུ་འགའ་ཞིག་ལ་སོག་པོའི་དབང་ཤུགས་ཅུང་ཙམ་ལས་མེད་པར་བརྗོད།
འདི་ལྟ་བུའི་ལོ་རྒྱུས་ཀྱི་སྣང་ཚུལ་ལ་བདེན་པའི་ཆ་ཅུང་ཟད་ཡོད་ཀྱང་། འབྲེལ་ཡོད་ལོ་
རྒྱུས་ཡིག་ཆ་ཁག་ལ་བལྟས་ན། སྐབས་དེའི་བོད་ཀྱི་ལོ་རྒྱུས་ལ་སྣང་ཚུལ་གསར་པ་ཞིག་
ཡོང་གི་ཡོད། དོན་དངོས་ཐོག་སྐབས་འདིའི་སོག་པོའི་དབང་ཤུགས་ནི། སྤྱིའི་སྣང་ཚུལ་
འདི་ལས་ཆེ་བ་ཡོད་དོ། ། དེར་བརྟེན་ཕྲན་གྱི་འདོད་ཚུལ་ལ། སོག་པོས་དམག་ཤུགས་
དང་དབང་ཤུགས་གཉིས་ཀྱི་སྒོ་ནས་དུས་ཡུན་རིང་པོར་བོད་དབུས་ཁ་ལོ་བསྒྱུར་བར་
མ་ཟད། དབང་ཤུགས་དེ་ཡང་བོད་ཀྱི་སྤྱི་ཚོགས་ཁྲོད་ཅི་ཙམ་ཁྱབ་རྒྱ་ཆེ་བ་དེ་སྔོན་ང་
ཚོའི་བསམ་ཚོད་ལས་ཀྱང་འདས་སོ་ཞེས་ལོ་རྒྱུས་ལ་ཟུར་གསར་པ་ཞིག་ནས་བལྟས་ན།
སྐབས་འབྲེལ་ལོ་རྒྱུས་ལ་གོ་བ་ལོན་པའི་ཕན་ཐོགས་ཡོད་པར་འདོད་དོ། ། དེ་ལ་ཕྱོགས་
གཞན་ཞིག་ནས་བཤད་ན། དུས་རབས་18 པའི་དཀྱིལ་ནས་19 པའི་དཀྱིལ་གྱི་རྒྱ་
གར་གྱི་ལོ་རྒྱུས་ཡང་དག་པ་ཞིག་འབྲི་བར་གྲོང་ཁྱེར་ཀ་ལི་ཀ་ཏ་(Calcutta) དང་།
བཙན་མཁར་ཝེ་ལི་ཨེམ་(Fort William) གཉིས་ལ་གཞི་བཟུང་ནས་འབྲི་ཆོག་
ལ། དེ་བཞིན་གྲོང་ཁྱེར་ལྡི་ལི་(Delhi) དང་། བཙན་མཁར་ཨ་གྷི་ར་(Agra) གཉིས་
ལ་གཞིར་བཟུང་ནས་ཀྱང་འབྲི་ཆོག་པས་དེར་འགལ་བ་ཆེར་མེད། ལོ་རྒྱུས་དེ་གཉིས་
ཀ་སྤྱིའི་ཆ་ནས་མི་འདྲ་ནའང་། རང་སྟོབས་ཀྱི་ཆ་ནས་བཤད་ན་ལོ་རྒྱུས་གཉིས་ཀ་ཡང་
དག་པ་ཞིག་ཡིན་པར་མ་ཟད། བལྟས་ན་མཐོང་སྤྲོ་བ་དང་བཀླགས་ན་ཕན་པ་ཡོད་པའི་
ལོ་རྒྱུས་གཉིས་ག་ལ་མིན།
དེ་དང་གཅིག་མཚུངས་སུ། དུས་རབས་17 པའི་དཀྱིལ་ནས་18 པའི་དཀྱིལ་གྱི་བོད་
ཀྱི་ལོ་རྒྱུས་ཡང་དག་པ་ཞིག་འབྲི་བར་ཕོ་བྲང་པོ་ཏ་ལ་རུ་གཞིར་བཟུང་ནས་འབྲི་ཆོག་པ་
དང་། དེ་བཞིན་སོག་རིགས་ཧོ་ཤོད་ཀྱི་དམག་སྒར་འདམ་གཞུང་ལ་གཞིར་བཟུང་ནས་
ཀྱང་འབྲི་ཆོག་པས། སྔ་མ་དེ་དགའ་ལྡན་ཕོ་བྲང་གི་ལོ་རྒྱུས་ཤིག་དང་། ཕྱི་མ་དེ་སོག་པོའི་
དབང་སྒྱུར་འོག་གི་བོད་(A Qanate ofTibet')ཀྱི་ལོ་རྒྱུས་ཤིག་ཆགས་ངེས། དཔྱད་
རྩོམ་འདིའི་གླེང་བྱ་ནི་ཕོ་ལྷ་བ་དང་ཁང་ཆེན་པ་གཉིས་ཀྱི་མི་ཚེ་དང་ཁྱིམ་རྒྱུད་ཀྱི་ལོ་རྒྱུས་
ཡིན་པས། གཙོ་བོ་དེ་གཉིས་ཀྱི་ཁྱིམ་ཚང་གི་ལོ་རྒྱུས་དམིགས་སུ་བཀར་ནས་བྲིས་ཡོད།
བོད་དབུས་ཀྱི་སྤྱི་ཚོགས་ཁྲོད་སོག་པོའི་དབང་ཤུགས་ཇི་ལྟར་སླེབས་པའི་ཚུལ་ལ། སོག་
རིགས་ཧོ་ཤོད་བོད་ལ་སླེབས་ནས་བོད་དང་སོག་པོ་གཉིས་འབྲེལ་འདྲིས་དམ་པོ་བྱུང་
བའི་བརྒྱུད་རིམ་ལ་བལྟས་ན་གསལ་པོ་རྟོགས་ཐུབ། གནད་དོན་མང་པོ་ཞིག་ལ་འདི་
སོག་པོ་དང་དེ་བོད་ཅེས་པའི་དབྱེ་མཚམས་གསལ་པོ་མེད་ལ། འདི་ནི་སྔར་དབྱིན་
གཞུང་གིས་རྒྱ་གར་དབང་སྒྱུར་བྱེད་སྐབས་རྒྱ་གར་པས་དེ་ལ་མཉམ་ཞུགས་བྱས་པའི་
ལོ་རྒྱུས་ལ་སྦྱར་ནས་བལྟས་ན་དེ་གཉིས་འདྲ་སེ་ཡོད།རྒྱ་གར་ལ་དབྱིན་ཇི་ཉུང་ཤས་ལས་
མེད་པ་ནང་བཞིན། བོད་ལ་སོག་པོ་ཉུང་ཤས་ཙམ་ལས་མེད་ཀྱང་སོ་སོས་དབང་སྒྱུར་བྱ་
སའི་རྒྱལ་ཁབ་དེ་འཛིན་སྐྱོང་བྱེད་པར། དབང་སྒྱུར་བྱ་སའི་ཡུལ་མི་ལ་ཤུགས་ཆེར་རྟེན་
དགོས་པ་བྱུང་ཡོད། དཔེར་ན་སོག་པོ་གུ་ཤྲཱི་ཁཱང་གི་དམག་དཔུང་ཁྲོད་བོད་ཀྱི་དམག་
མི་མཉམ་ཞུགས་བྱས་ཡོད་ཀྱང་། དེ་ལ་སོག་དམག་ཁོ་ན་འབོད་ཀྱི་ཡོད་པ་མདོ་མཁར་
ཞབས་དྲུང་ཚེ་རིང་དབང་རྒྱལ་གྱིས་བརྩམས་པའི་<<མི་དབང་རྟོགས་བརྗོད>> ནང་
གསལ་པོ་ཡོད། རྟོགས་བརྗོད་འདིའི་ནང་དུ།ཕོ་ལྷའི་ཁྱིམ་རྒྱུད་དང་སོག་པོ་གུ་ཤྲཱི་ཁཱང་གི་
དམག་དཔུང་བར་གྱི་འབྲེལ་ལམ་ཡང་ཕོ་ལྷ་བ་སྐུ་མ་འཁྲུངས་པའི་ཡར་སྔོན་ཏེ། ཁོང་
གི་མེས་པོའི་དུས་སུ་ཡོད་པ་འདི་ལྟ་སྟེ།
དེའི་ཚེ་དེའི་དུས་ན་ཡུལ་གཙང་ནང་གི་ལྗོངས་སུ་སྟོབས་ཀྱི་དབང་ཕྱུག་ཀརྨ་བསྟན་སྐྱོང་དབང་པོ་
དྲེགས་པས་མངོན་པར་འགྱིང་བ་ཚར་གཅོད་པའི་སླད་དུ་བྱང་ཆུབ་སེམས་དཔའ་སེམས་དཔའ་
ཆེན་པོ་ལག་ན་རྡོ་རྗེའི་ཡེ་ཤེས་ཀྱི་སྒྱུ་འཕྲུལ་གུ་ཤྲཱི་བསྟན་འཛིན་ཆོས་ཀྱི་རྒྱལ་པོའི་དཔུང་གི་ཚོགས་
བགྲང་དུ་མེད་པ་ཡུལ་གླིང་དཀར་ནས་བརྒྱུད་དེ་གཞིས་ཀ་བསམ་དོན་གྲུབ་པའི་རྩེ་མོར་ཆས་
པའི་ཚེ་སྙིང་སྟོབས་དང་ལྡན་པ[ ཕོ་ལྷ་བའི་ཞང་པོའི་ཞང་པོ*]དར་རྒྱས་ཀྱིས་དཔུང་གི་སྔོན་དུ་འགྲོ་
བའི་བྱ་བའི་ཁུར་བཟོད་པར་བྱས་པ་ལས། མང་ར་ལུག་གདོང་ཞེས་བྱ་བའི་སའི་ཆར་ཡུལ་གཙང་
ལྗོངས་ཀྱི་དཔུང་གི་མེལ་ཚེ་བ་དག་དང་མཚོན་ཆའི་ལས་རྩོམ་པ་འདྲེས་མར་གྱུར་ཏེ། དེའི་ཚེ་སྡར་
མའི་བརྟུལ་ཞུགས་འཛིན་པ་འགའ་ཞིག་ནི་བྱེར་བར་གྱུར་མོད། མེས་པོ་དར་རྒྱས་དཔའ་བརྟུལ་
དང་ལྡན་པ་དེས་ནི་ཚམ་ཚོམ་བྲལ་བར་མཐུ་རྩལ་བསྐྱེད་དེ་རྒོལ་བས་ཕ་རོལ་དེ་དག་འཕམ་པར་
བྱས་པ་ལས་མོང་གོལ་གྱི་རྗེ་བོ་ཡང་རབ་དགྱེས་པ་བསྐྱེད་པར་གྱུར་ཏེ་གཏང་རག་ལེགས་སོའི་དགེ་
མཚན་དང་པོར་ཟླ་བ་ཞུན་མའི་ཁམས་ལས་གྲུབ་པ་ལྟ་བུའི་གྱོན་པ་མནབས་སུ་རུང་བ་ཡང་བསྩལ།
དུས་དེ་ནས་རིང་མིན་གྱི་ཆར་གཡུལ་ལས་རྣམ་པར་རྒྱལ་བའི་རྒྱལ་རྔ་སྲིད་རྩེའི་བར་དུ་སྙན་པར་
སྒྲོགས་པ་ན་འདི་ཉིད་ལ་མངོན་པར་གཟེངས་བསྟོད་དེ་དཔུང་བུ་ཆུང་གོ་མཚན་(མཚོན)ཅན་བཅུ་
ཕྲག་བརྒྱད་ཀྱི་ཁ་ལོ་སྒྱུར་བའི་བྱེད་པོར་ལུང་གིས་མངགས། །
ཞེས་གོང་གསལ་སོག་བོད་དཔུང་དམག་མཉམ་འབྲེལ་བྱས་པའི་གནད་ཚུལ་འདི་
ནི། ཕོ་ལྷ་བའི་ཁྱིམ་རྒྱུད་ཀྱི་ལོ་རྒྱུས་གནད་ཚུལ་གལ་ཆེན་ཞིག་ཆགས་ཡོད། ཕོ་ལྷ་བའི་
ཡང་མེས་ཨོ་རྒྱན་ལ་བུ་གཉིས་ཡོད་པ་དང་། གཅིག་ནི་གོང་དུ་གསལ་བའི་བུ་དར་རྒྱས་
ཞེས་པ་དེ་ཡིན་པ་དང་། གཅིག་ཤོས་ལ་གསུམ་དགའ་ཞེས་འབོད། གཅུང་གསུམ་དགའ་
འམ་ཡོངས་གྲགས་སུ་ཨ་གསུམ་འབོད་པ་འདི་པས་ཡུལ་ཤངས་ཕྱོགས་རྣམ་པར་རྒྱལ་
བའི་གླིང་གི་སྣེ་མོ་ལས་འཛིན་གྱི་བྱ་བའི་ཁུར་བཟུང་སྟེ། སོག་རིགས་ཧོ་ཤོད་ལ་ཞབས་
འདེགས་བསྒྲུབས་པ་དང་། དེ་དང་དུས་མཚུངས་སུ་དར་རྒྱས་ཀྱི་མཚན་སྙན་མུ་མཐུད་
དེ་དར་ཞིང་རྒྱས་པ་འདི་ལྟ་སྟེ།
དུས་དེར་ཡུལ་ཤར་ཕྱོགས་ནགས་རོང་ན་སྤྱོད་པ་དྭགས་ཀོང་དཀར་སྲིད་དང་བཅས་པས་གྱ་གྱུའི་
སྤྱོར་བས་རྗེ་བོ་ལ་གུས་པར་མི་བལྟ་བར། གྲིབ་མ་མེད་པའི་ལྗོན་ཤིང་བཞིན་དུ་ཡལ་བར་འདོར་
བའི་འདུ་འགོད་རྩོམ་པ་དེའི་ཚེ་མོང་གོལ་གྱི་རྗེ་བོ་དམ་པ་དེའི་རིགས་ཀྱི་མྱུ་གུ་དག་དང་། དལ་
འབབ་སྐྱིད་ཆུའི་འགྲམ་ངོགས་ལྷོ་ཕྱོགས་ཀྱི་རི་བོའི་གམ་ན་སྤྱོད་པ་སྟར་སྡོང་པ་གུ་རུར་གྲགས་པ་
དབྱིངས་ས་གོང་མའི་མདུན་ན་འདོན་དང་ཆབས་ཅིག་ཏུ་མེས་པོ་དར་རྒྱས་ཀྱིས་ཀྱང་ཞམ་རིང་པའི་
ཚུལ་དུ་བསྐྱོད་ནས་གཡུལ་གྱི་བྱ་བ་ལ་མཆོག་ཏུ་དཔའ་བའི་སྙིང་སྟོབས་རྡོ་ཐོགས་པ་དང༌། ལྷག་
པར་ལམ་གྱི་འཕྲང་ཉམ་ང་བ་བགྲོད་དཀའ་བ་འགྲམ་ངོགས་ན་གཅོང་རོང་ཟབ་པ་ཞིག་གི་སའི་
མདུན་དུ་ཕ་རོལ་གྱི་རྒོལ་བ་དང་གཡུལ་བསྲེས་པའི་ཚེ། མེས་ཀྱི་གནམ་རུ་སྲ་བ་རྒྱུས་ཀྱིས་བཀུག་
པ་བདུངས་པ་ལས་ཉག་ཕྲན་གྱི་མཚོན་ཆ་རྩུབ་མོ་དཔལ་དང་ལྡན་པ་རྣ་བའི་བར་དུ་བཀང་སྟེ་ཡང་
དང་ཡང་དུ་ཉེ་བར་བསྣུན་པ་ལས། གདུག་ཅན་མི་སྲུན་པ་བཅུ་ཕྲག་ཏུ་ཉེ་བ་མི་རྟག་པའི་ལམ་དུ་
བཀོད། དེ་ལྟ་བུ་དཔའ་ཞིང་རྟུལ་ཕོད་པའི་ངོ་མཚར་གྱིས་བོད་རྗེ་སའི་ཚངས་པའི་ཐུགས་འཕྲོགས་
ཏེ་ཚོང་འདུས་འོག་གི་དབང་རིགས་ཀྱི་ཆ་ལས་དུས་དང་དུས་མ་ཡིན་པར་དཔྱ་དང་ཁྲལ་གྱིས་ཉེ་
བར་གཙེར་པ་མེད་པ་ཅི་བདེར་གནས་བཅར་ཡོད་པའི་བཀའ་ཡིག་ཕྱག་རྟགས་ཀྱིས་རྣམ་པར་སྤུད་
པ་ལེགས་སོའི་སྐྱེས་ཀྱི་བཀའ་དྲིན་དུ་སྩལ། །
ཞེས[རྒྱལ་པོ་གུ་ཤྲཱི་ཁཱང་ལ]ཕོ་ལྷའི་ཁྱིམ་རྒྱུད་ཀྱི་ཡིད་ཆེས་ཐོབ་པའི་རྟགས་མཚན་དུ།
ཨ་གསུམ་སོགས་ཉང་ཡུལ་གྱི་ས་ཚིགས་བཙན་ས་མང་དག་ཅིག་ལ་གསང་བའི་ངང་
བསྐོ་གཞག་བྱས་པའི་རྒྱུ་མཚན་ནི། སྔར་སོག་རིགས་ཧོ་ཤོད་པས་ཉང་ཡུལ་ས་གནས་
ཀྱི་དཔོན་རིགས་རྣམས་ཕམ་ཉེས་བཏང་ཟིན་པས། དེའི་དཔོན་རིགས་རྣམས་ལ་ཧོ་ཤོད་
ཀྱིས་ཡིད་ཆེས་མེད་པས་ཡིན། དེ་ནས་མི་རིང་བའི་རྗེས་སུ། མཚོ་སྔོན་ཕྱོགས་སུ་དབང་
སྒྱུར་བྱེད་མཁན་དང་། དུས་རབས་17 པའི་མཇུག་གི་བོད་ཀྱི་སྲིད་དོན་བྱ་བཞག་ལ་
ཆ་ཤས་གལ་ཆེན་ལེན་མཁན་གུ་ཤྲཱི་ཁཱང་གི་བུ་དྲུག་པ་ད་ལས་ཧོར་ཐའི་ཇིར་གྲགས་པས་
ཨ་གསུམ་ལ་དོ་སྣང་བྱུང་།༈ དེའི་སྐོར་<< མི་དབང་རྟོགས་བརྗོད>> ལས་འདི་ལྟར་
གསུངས་ཏེ།
དེའི་ཕྱི་ནས་ཡུལ་མོང་གོལ[ཧོ་ཤོད་ཀྱིས་བཟུང་བའི་མཚོ་སྔོན]གྱི་རྗེ་བོ་ད་ལས་ཧོར་ཐའི་ཇིར་
གྲགས་པ་གངས་ཅན་གྱི་ལྗོངས་ན་བསོད་ནམས་དང་ཡེ་ཤེས་ཀྱི་ཚོགས་སྤེལ་བའི་ལས་མངོན་པར་
འདུ་བྱེད་པར་ལྷགས་པ་ན། དེ་ལ་ཡུལ་ལུགས་ཀྱི་བླང་དོར་སྟོན་པའི་གྲོགས་སུ[ཨ་གསུམ་ལ]བཀའ་
བསྒོས་པ་ཁུར་དུ་བཟོད་པར་བྱས་ནས། ཅི་དང་ཅི་འདོད་པའི་བྱ་བའི་རིམ་པ་མ་འཁྲུལ་ཞིང་། གོ་
སྐབས་ཕྱེད་པ་རྗེ་བོའི་བསམ་པ་དང་མཐུན་པ་ལེགས་པར་ཚར་ཕྱིན་པ་བགྱིས་པ་ལས་མོང་གོལ་གྱི་
རྗེ་བོ་དང་ལྷག་པར་ཡིད་གཅུགས་པ་མཛའ་བཤེས་སྨོན་འདྲིན་ལྟ་བུར་སྤྱོད་པར་གྱུར་པ་སོགས་
བྱ་བ་ལས་ཀྱི་འཁོར་ལོ་ལ་ཚངས་པའི་བློ་གྲོས་དང་བྱེད་པ་འཆང་བས་ཐམས་ཅད་གཟིགས་པ་རྒྱལ་
བའི་དབང་པོ[ ལྔ་པ་ཆེན་པོ]དང་། སའི་འབྱེར་འཇིགས་ཆེན་པོའི[ད་ལས་ཧོར་ཐའི་ཇི]གཟིགས་པ་
ཇེ་ཆེར་གྱུར་ནས་གདེངས་ཅན་དབང་པོ་ནོར་རྒྱས་ཀྱི་འདུན་ས་ནོར་འཛིན་མའི་ལྷུགས་ནས་སྐྱེ་
བར་ལྡན་པ་དང་མཚུངས་པའི་འབྲུམ་ཕོ་ལྷ་ཁང་བཟང་མངའ་རིས་དང་བཅས་པ་རང་གིར་སྤྱོད་
པའི་བཀའ་དྲིན་བསྩལ་ཞིང་། གཞན་ཡང་འདི་སྐད་ཅེས། གལ་ཏེ་ཁྱེད་ཉིད་ཡུལ་འཁོར་དེ་ཉིད་
ལ་ཡིད་གདུང་བར་གྱུར་པ་དང༌། བག་མི་ཕེབས་པའི་རྣམ་པ་ཤར་ན་སྨྲོས་ཤིག་དང༌། སླར་ཡང་
བཙས་པའི་ཡུལ་དབུ་རུའི་ཕྱོགས་ནས་ཁྱིམ་དང་འབངས་ཅི་དགའ་བ་འདོད་པ་འཇོ་བར་བྱའོ་
ཞེས་བཀའི་ཡི་གེ་གཙང་མ་ཕྱག་རྒྱའི་རེ་ཁཱ་བཀྲ་བས་མཚན་པ་བྱིན་ནས་མངོན་པར་དབུགས་
དབྱུང་ངོ༌། །
ཞེས་ཡུལ་འཁོར་འབངས་དང་མངའ་རིས་ལ་སོགས་པ་སྩལ་ནས། ཕོ་ལྷའི་ཁྱིམ་རྒྱུད་
བྱུང་བ་དང་། དེ་ནི་གཙོ་བོ་གུ་ཤྲཱི་ཁཱང་གིས་བོད་ལ་དྲངས་པའི་དམག་འཁྲུག་ལས་བྱུང་
བ་ཡིན། གོང་དུ་གླེང་ཟིན་པ་ལྟར། སྤྱིར་ན་ལོ་རྒྱུས་བྱུང་བ་འདིའི་རིགས་ཡོངས་གྲགས་
ལྟ་བུ་ཡིན་ཡང་། དེ་ལ་ཞིབ་ཕྲའི་སྒོ་ནས་བལྟས་ན་སྐབས་འདིར་བོད་ཡུལ་ལ་སོག་པོའི་
དབང་ཤུགས་ཇི་ཙམ་ཡོད་མེད་ཅུང་ཙམ་གསལ་པོ་ཤེས་ཐུབ། དེ་བས་ན་ང་ཚོས་མཐོང་
གསལ་དུ། པེ་ཁྲ་ཁེ་(Luciano Petect) ཡིས་གསུངས་པ་ལྟར། སྤྱི་ལོ་1727 ལོ་ཁང་
ཆེན་པ་ལྐོག་གསོད་བཏང་རྗེས་ཕོ་ལྷ་བས་བོད་ནུབ་ཕྱོགས་ཀྱི་དམག་དཔུང་བསྡུ་བར་
དཀའ་ཚེགས་ཆེར་བྱུང་མེད་དེ། གང་ལགས་ཟེར་ན། “སྤྱི་ལོ་1678-1683 ལོར་མངའ་
རིས་བོད་འོག་ཏུ་སྡུད་མཁན་སོག་པོའི་གྲྭ་པ་དགའ་ལྡན་ཚེ་དབང་གི་སྐྱེ་བ་ཕོ་ལྷ་བ་ཡིན་
ཞེས་ཁོང་སྐྱེས་མ་ཐག་པ་ནས་ངོས་འཛིན་བྱས་པས། ས་གནས་དེའི་ཕྱོགས་ལ་ཁོང་གི་
མཚན་སྙན་ཆེ་བས་རེད་”ཅེས་བཤད་ཡོད་དོ། །
ཕོ་ལྷ་བ་དགའ་ལྡན་ཚེ་དབང་གི་སྐྱེ་བ་ཡིན་ཞེས་པ་འདི་ཅིས་ཀྱང་གོ་བ་ཡང་དག་ཅིག་
ལེན་དགོས་སྙམ། ཕོ་ལྷ་བ་དགའ་ལྡན་ཚེ་དབང་གི་སྐྱེ་བ་ཡིན་ཞེས་པ་འདི་དཀྲོག་གཏམ་
ཞིག་མ་ཡིན་པར། མི་དབང་ཕོ་ལྷ་བས་ཀྱང་རང་ཉིད་དེའི་སྐྱེ་བ་ཡིན་པ་བརྗོད།” དེ་ཙམ་
དུ་མ་ཟད་འདིའི་སྐོར་ལ་ཁོང་གི་རྟོགས་བརྗོད་ནང་དུ་ཁོང་གི་སྐྱེ་བ་དང་། ཁོང་སྐྱེས་
ནས་བྱིས་དུས་ཀྱི་ལོ་སྔ་མ་དག་གི་སྐོར་གལ་ཆེན་དུ་བཟུང་ནས་བྲིས་ཡོད་པ་འདི་ལྟ་སྟེ།
དེ་ཡང་གོང་དུ་ཇི་ལྟར་བསྙད་པ་མིའི་ཁྱུ་མཆོག་དགའ་ལྡན་ཚེ་དབང་དཔལ་བཟང་པོ་14དེ་ཉིད་
གཞན་ཞིག་ཡིན་ནམ་སྙམ་ན་དེ་ལྟར་མི་བལྟ་སྟེ། དམ་པའི་ལུང་གིས་མིའི་དབང་པོ་འདི་ཉིད་ཡིན་
པར་བསྙོན་དུ་མེད་ཅིང་གསལ་བར་བསྟན་པར་མ་ཟད་ཀྱི། བལྟམས་མ་ཐག་པ་ནས་དཔའ་ཞིང་
བརྟུལ་ཕོད་པའི་དྲན་པ་བརྙེས་པ་... བྱིས་པ་གཞན་ལས་བརྟུལ་ཞུགས་ཆེ་བ། སྨྲ་མཁས་པ། དྲག་
ཤུལ་ཆེ་བ། རབ་ཏུ་བྱུང་བ་དང༌། ཡུལ་མོང་གོལ་གྱི་སྐྱེ་བོའི་རིགས་ལ་ལྷག་པར་ཆགས་པར་བྱེད་
ཅིང་...དེའི་ཚེ་རབ་ཏུ་བྱུང་བ་དང༌། དགེ་སྦྱོང་དག་ཕན་ཚུན་གཏམ་གླེང་བ། ཨེ་མ་བུས་པ་འདི་
ནི་རབ་འབྱམས་སྨྲ་བ་དགའ་ལྡན་གྱི་སྐྱེ་བ་སླར་འོངས་པར་གདོན་མི་བ་ཟ་ཞིག་སྟེ...
ཞེས་སོག་པོའི་མི་སྣ་བྱེ་བྲག་པ་འདི་དང་མི་དབང་ཕོ་ལྷ་བ་གཉིས་སྐྱེ་བ་སྔ་ཕྱིན་ཡིན་
ཚུལ་འདི་ལྟར་དམིགས་སུ་བཀར་དོན་གང་ཡིན་ཞེས་དོགས་འདྲི་ཡོང་སྲིད་ཅིང་། དེ་
ཡང་ཕྱོགས་གཅིག་ནས་བཤད་ན་དགའ་ལྡན་ཚེ་དབང་ཞེས་པ་དང་། ཕོ་ལྷ་བའི་ཡབ་
གཉིས་ཀྱི་འབྲེལ་བ་ལས་བྱུང་ཡོད་ཅེས་བརྗོད་ཆོག་ལ། ཁོང་གཉིས་ཀྱི་འབྲེལ་བ་ནི་
སྐབས་འདིར་སོག་པོ་དང་སོག་པའི་དབང་འོག་ཏུ་ཡོད་པའི་བོད་ཡུལ་གཉིས་ཇི་ལྟར་
འབྲེལ་འདྲིས་ཆེ་བའི་མཚོན་རྟགས་ཤིག་ཀྱང་ཡིན། ཁོང་གཉིས་སྐྱེ་བ་སྔ་ཕྱི་ཡིན་པའི་
ཐད་ལ་རྒྱུ་མཚན་འགངས་ཆེན་གཞན་ཞིག་ཀྱང་ཡོད་དེ། དེ་ནི་དགའ་ལྡ་ཚེ་དབང་
དམག་དཔོན་ཞིག་དང་གྲྭ་པ་ཞིག་ཡིན་པ་ཁོ་ནའི་རྒྱུ་མཚན་མིན་པར་(པེ་ཁྲ་ཁེ་ཡིས་
བཤད་པ་ལྟར་དགའ་ལྡན་ཚེ་དབང་དམག་དཔོན་སྐབས་སུ་གྲྭ་པ་མིན”)། དགའ་ལྡན་
ཚེ་དབང་གིས་དམག་དོན་གཉེར་ས་གཙོ་བོ་ནི་གཙང་ཕྱོགས་དང་། ལྷག་པར་དུ་མངའ་
རིས་ནི་ད་ལས་ཧོར་ཐའི་ཇི་ཡིས་ཕོ་ལྷའི་ཁྱིམ་རྒྱུད་ཀྱི་མངའ་རིས་འཛུགས་ས་གཙོ་བོ་
ཡིན་པས་སོ། ། དགའ་ལྡན་ཚེ་དབང་ལ་གྲྭ་པའི་སྡོམ་པ་འབུལ་མཁན་གཞན་སུ་ཡང་མ་
ཡིན་པར་པཎ་ཆེན་རིན་པོ་ཆེ་ཡིན་ཞིང་། དགའ་ལྡན་ཚེ་དབང་ལ་སྡོམ་ཁྲིམས་འབུལ་
སྐབས་ཁོང་ལ་རང་གཤིས་ཡ་མ་ཟུང་ཡོད་པའང་བསྟན་ཡོད་དོ།།( མི་དབང་ཕོ་ལྷ་བ་
ཆུང་བྱིས་པའི་སྐབས་སུ་སོག་པོ་ལ་ཞེན་ཆགས་དང་དགེ་འདུན་པར་དགག་མོས་ཡོད་
ཚུལ་བྲིས་འདུག་པའང་དེའི་ལད་ཟློས་ཡིན་གཤིས) དེ་ཡང་དགའ་ལྡན་ཚེ་དབང་ལ་
སྡོམ་ཁྲིམས་ཕུལ་བའི་ཚུལ་འདི་ལྟ་སྟེ།
དེའི་ཚེ་མིའི་ཁྱུ་མཆོག་ཚངས་པའི་བློ་གྲོས། དབང་ཕྱུག་གི་ཡོན་ཏན། སྲེད་མེད་ཀྱི་བུའི་སྒྱུ་རྩལ།
འཁོར་ལོའི་མུ་ཁྱུད་ལྟ་བུའི་དགྲ་ཐབས་ལ་མཁས་པའི་དཔའ་བོ་ཆེན་པོ་དགའ་ལྡན་ཚེ་དབང་དཔལ་
བཟང་པོ་རང་ཉིད་ཁྲི་ལས་བབས་ཏེ་ལྷ་རྫས་རབ་དཀར་དྲི་མ་མེད་པ་ཁ་ཚར་ཅན་སྲིད་དུ་རིང་བ་
མངོན་པར་བསྟར་ནས་གསུང་གསང་མཐོན་པོས་འདི་སྐད་ཅེས། ལྷ་གཟིགས་སུ་གསོལ། ཡུལ་
དབུས་མཁས་པ་འབྱུང་བའི་རང་བཞིན་ཅན་དུ་མ་སྐྱེས་ཀྱི། བདག་ནི་མཐའ་འཁོབ་མོང་གོལ་གྱི་
ཡུལ་དུའོ། འོན་ཀྱང་སྔོན་གྱི་བག་ཆགས་ཟབ་མོ་སྙིང་ལ་བརྟས་པའི་སྲིད་པའི་དཔལ་འབྱོར་ཕུན་
སུམ་ཚོགས་པ་ནི་ཡིད་བརྟན་མི་རུང་བ། རྟག་པ་མ་ཡིན་པ། སྡུག་བསྔལ་གྱི་རང་བཞིན་ཅན་དུ་ཤེས་
ནས་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་(1570-1662) ལས་རབ་ཏུ་བྱུང་།2
ཞེས་གསལ།
བོད་ནུབ་ཕྱོགས་སུ་སོག་པོའི་དབང་ཤུགས་ཆེན་པོ་བྱུང་བའི་བརྒྱུད་རིམ་ནང་དགའ་ལྡན་
ཚེ་དབང་ནི་མི་སྣ་གལ་ཆེན་ཞིག་ཡིན་པ་ཐེ་ཚོམ་དང་སོམ་ཉི་མེད་ཅིང་། དེ་བཞིན་ཕོ་ལྷ་
བའི་ཁྱིམ་རྒྱུད་ལ་དབང་ཤུགས་ཆེན་པོ་བྱུང་བའི་བརྒྱུད་རིམ་ནང་དུ་ཡང་ཁོང་ནི་མི་སྣ་
གལ་ཆེན་ཞིག་ཆགས་ཡོད། ལ་དྭགས་ལ་གཡུལ་འགྱེད་བྱེད་སྐབས་ཁོང་གི་བྱས་རྗེས་
གོང་དུ་གླེང་ཡོད་པ་དང་། གཡུལ་འགྱེད་དེའི་སྐབས་སུ་བོད་དམག་གི་བྱས་རྗེས་ཀྱང་
གཡུལ་འགྱེད་བྱིངས་ལྟར་འདི་འདྲ་བ་ཞིག་འཁོད་འདུག་སྟེ།
དེའི་ཚེ་ཡུལ་མོང་གོལ་གྱི་དཔུང་རྣམས་ནི་བཞོན་པ་ལ་བརྟེན་དེ་དགྲ་བོ་གཞོམ་པར་མཁས་པ་ཡིན་
གྱི། རང་ཉིད་ཀྱི་རྐང་པས་སོང་ནས་མཁར་རྫོང་དུ་ཞུགས་པ་འབེབས་པ་ལ་མི་མཁས་པ་ཡིན་པས།
སླར་ཡང་ཡུལ་ལྷ་ལྡན་གྱི་ཕྱོགས་ནས་བློ་གྲོས་ཀྱི་འཇུག་པ་ཡངས་པ། སྙིང་སྟོབས་ཀྱི་གོ་ཆ་བཙན་པོ་
ངམ་རུང་བ། ཡུལ་ནགས་རོང་གི་ཕྱོགས་སུ་ཀོང་པོ་ཨ་བོ་བཀྲ་ཤིས། མིའི་བདག་པོ་གང་འདིའི་ཡབ་
གཅིག་པདྨ་རྒྱལ་པོ། དགོན་བླ་མ་འཕྲིན་ལས། བྱེ་རི་སྟག་རྣམ་པར་རྩེ་བའི་ས་སྐྱོང་བའི་རིགས་ལས་
རྗེ་དྲུང་དུ་གྲགས་པ་རྣམས་གཙོ་བོར་མངགས་ཏེ་ཡན་ལག་བཞི་པའི་དཔུང་གི་ཚོགས་བརྒྱ་ཕྲག་ལྔ་
བཅུར་ཉེ་བ་ཡང་ཡུལ་མངའ་རིས་ཀྱི་ཕྱོགས་དེར་ལྷགས་སོ།།
ཞེས་མི་དབང་ཕོ་ལྷ་བའི་ཡབ་པདྨ་རྒྱལ་པོས། སོག་བོད་དཔུང་ཚོགས་ཡན་ལག་བཞིའི་
གྲལ་གྱི་དམག་སྡེ་གཅིག་གི་དམག་དཔོན་བྱས་ནས། མཐར་སོག་བོད་དཔུང་ཚོགས་
ཀྱིས་ལ་དྭགས་དམག་དཔུང་ཕམ་ཉེས་ཆེན་པོ་བཏང་བ་དང་། དེའི་དྲིན་གཟོ་བར་དགའ་
ལྡན་ཚེ་དབང་གིས་པདྨ་རྒྱལ་པོ་དང་། དེའི་མདུན་ན་འདོན་ཆེན་པོ་བུ་ཆུང་གཉིས་ལ་
ལ་དྭགས་སླེལ་བང་མཛོད་ཀྱི་མཁོ་དགུའི་འབྱོར་པས་མངོན་པར་ཕྱུག་པ་རེ་རེ་བསྩལ་ཏོ།
། ཞེས་དེ་ནས་བཟུང་པདྨ་རྒྱལ་པོ་དགའ་ལྡན་ཚེ་དབང་གི་གློ་བ་ཉེ་ཤོས་དེ་གྱུར་པ་འདི་
ལྟར།
དེ་ལྟར་མི་རྗེ་དགའ་ལྡན་དེ་ཉིད་ལ་ཞམ་རིང་དུ་སྤྱོད་པ་བློ་གྲོས་ཀྱི་འཇུག་པ་ཡངས་པ་དང་སྒྱུ་
རྩལ་གྱི་མཁོ་( ཁོ)ལག་རྫོགས་པ་མང་དུ་མཆིས་མོད་ཀྱི། དེ་དག་གི་དབུས་ན་མཆོག་ཏུ་གཟིགས་
པ་ཡངས་པ་ནི་མི་རྗེ་མཆོག་གི་ཡབ་གཅིག་པདྨ་རྒྱལ་པོ་དེ་ཉིད་ཡིན་ཏེ། དེ་ཡང་རང་བཞིན་གྱིས་
ཡིད་གཞུངས་པ། རྗེ་བོ་ལ་གློ་བ་ཉེ་བ། ཇི་ལྟར་བསྒོ་བ་དེ་བཞིན་དུ་སྒྲུབ་པའི་ངང་ཚུལ་གྱིས་ཡིད་
འཕྲོགས་ནས་ཕུ་ནུ་ལྟ་བུར་བརྩེ་ཞིང་དུངས་པ...
ཞེས་གོང་གསལ་ཚན་པ་འདིའི་ནང་གི་འགྲེལ་ཚུལ་འདི་ནི། ཨ་གསུམ་དང་ད་ལས་ཧོར་
ཐའི་ཇི་(Dalia Qongtaiji) གཉིས་ཀྱི་འབྲེལ་བ་མེ་ལོང་དུ་གསལ་བ་ནང་བཞིན་
ཡིན་ཡང་དེར་ཧང་སང་དགོས་དོན་མེད་སྙམ། མཚམས་འདིར་ནན་ཏན་སྒོ་ནས་གླེང་
རིན་ཆོག་པ་ཞིག་ལ། འདི་སྐབས་བོད་ཀྱི་ལོ་རྒྱུས་ཀྱི་རང་བཞིན་གང་འདྲ་བ་ཞིག་ཡོད་
ཅེ་ན། བོད་དང་སོག་པོ་གཉིས་ཆུ་དང་འོ་མ་འདྲེས་པའི་ཚུལ་དུ་ཕྱོགས་གང་ཅིའི་ཐད་
མཉམ་ལས་བྱས་ཡོད་པ་དང་། དེའི་ཁྲོད་དུ་སོག་པོའི་ལས་འགན་ནི་དགའ་ལྡན་ཕོ་བྲང་
ལ་སྲི་ཞུ་བསྒྲུབ་རྒྱུ་ཁོ་ན་མིན་ཞིང་། སྤྱིར་སོག་པོས་དབང་ཆ་གཙོ་བོར་བཟུང་ཡོད་ཀྱང་
སོ་སོས་བཀོད་སྒྲིག་བྱས་པའི་ལམ་ལུགས་འོག་བོད་མི་དང་ལྷན་དུ་མཉམ་ལས་ཀྱང་བྱས་
ཡོད་པ་དཔེར་ན་མཁར་རྫོང་བཤིག་པར་སོག་པོ་ལ་བོད་ཀྱི་དམག་རོགས་དགོས་ཚུལ་
མདོ་མཁར་ཞབས་དྲུང་ཚེ་རིང་དབང་རྒྱལ་གྱིས་གསུངས་པ་ལྟར་ཡིན། དུས་སྐབས་འདི་
ནི་བོད་ཀྱི་དམག་དོན་ལ་སོགས་པའི་དབང་ཤུགས་བག་ལ་ཉལ་བའི་དུས་སྐབས་ཤིག་
མདོ་མཁར་ཞབས་དྲུང་ཚེ་རིང་དབང་རྒྱལ། <<མི་དབང་རྟོགས་བརྗོད>> (Chendu, 1981)ཤོག་ངོས་
ལར་ནས་མིན། བོད་ཀྱི་དབང་ཤུགས་སོག་པོའི་བཀོད་སྒྲིག་གི་འོག་ཏུ་ཡོད་པ་ནི། སྐབས་
ཤིག་ལ་རྒྱ་གར་གྱི་སྟོབས་ཆེན་དབང་ཤུགས་ཡང་དབྱིན་གཞུང་གི་བཀོད་སྒྲིག་འོག་ན་
གནས་པ་དང་གཅིག་མཚུངས་སོ།།
བོད་ཀྱི་ཆོས་སྲིད་ལ་སོགས་པའི་སྤྱི་ཚོགས་སྒྲོམ་གཞིའི་ནང་དུ། སོག་བོད་གཉིས་ཕན་
ཚུན་ཇི་ལྟར་འབྲེལ་འདྲིས་ཟབ་མིན་ཐད། ང་ཚོས་མི་དབང་ཕོ་ལྷ་བའི་ཁྱིམ་རྒྱུད་སྐོར་ལ་
བསྐྱར་ལྟ་ཞིག་བྱས་ན། ང་ཚོས་གོང་ནས་གླེང་ཟིན་པ་ལྟར། ཕོ་ལྷ་བའི་ཨ་མྱེ་ཨ་གསུམ་
དང་། ཨ་ཁུའི་ཨ་ཁུ་དར་རྒྱས་གཉིས་ཀྱིས། གུ་ཤྲཱི་ཁཱང་དང་ཁོང་གི་བུ་ད་ལས་ཧོར་ཐའི་
ཇི་གཉིས་ཀྱིས་བོད་ལ་གཡུལ་འགྱེད་བྱེད་སྐབས་ཁོ་གཉིས་ཀྱིས་སྲི་ཞུ་བསྒྲུབས་པ་
དང་། ཁོང་གི་ཁྱིམ་གཞིས་ལ་འབྲུམ་ཕོ་ལྷ་ཞེས་པའི་གཞིས་ཀ་ཡང་ཁོང་གི་ཨ་མྱེས་ད་
ལས་ཧོར་ཐའི་ཇི་ལ་སྲི་ཞུ་བསྒྲུབས་པ་ལ་བརྟེན་ནས་བྱུང་ཡོད། འོན་ཀྱང་། ང་ཚོས་ཕོ་ལྷ་
བ་དགའ་ལྡན་ཚེ་དབང་གི་སྐྱེ་བ་ཡིན་ཞེས་པ་དེར་བལྟས་ན། འབྲེལ་ལམ་དེ་དེ་བས་
ཀྱང་དམ་ཟབ་ཡིན་པ་ཤེས་ཐུབ།བཤད་ཚུལ་འདིས་ཕོ་ལྷ་བ་ལ་འབྲུམ་ཕོ་ལྷ་ཚང་གི་མེས་
པོའི་ཁྱིམ་རྒྱུད་ཀྱི་དམག་དོན་བྱས་རྗེས་ལྡན་པར་མ་ཟད། ཁོང་ནི་གུ་ཤྲཱི་ཁཱང་གི་རྒྱུད་
པ་ཡིན་པར་བཤད། གང་ཡིན་ཟེར་ན། དགའ་ལྡན་ཚེ་དབང་ནི་གྲྭ་པ་དང་དམག་དཔོན་
བྱེད་མྱོང་བར་མ་ཟད།གུ་ཤྲཱི་ཁཱང་གི་ཚ་བོ་ཀྱང་ཡིན་པས།”ཕོ་ལྷ་བ་དེའི་སྐྱེ་བ་ཡིན་ཞེས་
པའི་དོན་ནོ། །
(གཉིས)
གཞན་ཡང་དུས་རབས་17 པའི་དཀྱིལ་ནས་18 པའི་དཀྱིལ་གྱི་བར་ལ། སོག་པོའི་
དབང་ཤུགས་ཇི་ལྟར་བོད་པའི་ཉིན་རེའི་འཚོ་བའི་ཁྲོད་དང་། ཆབ་སྲིད་ལས་དོན་
ཁྲོདལག་བསྟར་བྱས་པའི་རྟགས་མཚན་གཞན་ཡང་མཐོང་རྒྱུ་ཡོད་ཅིང་། དེའི་ཐད་ང་
ཚོས་ཕོ་ལྷ་བའི་མནའ་མཐུན་པ་ཁང་ཆེན་པ་བསོད་ནམས་རྒྱལ་པོའི་སྐོར་ལ་ལྟ་དགོས།
མཚན་སྙན་ཡོངས་སུ་གྲགས་པའི་མི་སྣ་འདི་ཡང་(མི་དབང་རྟོགས་བརྗོད་ནང་དུ་
སོག་པོའི་གོ་གནས་དའི་ཆིང་སྦ་དུར་(Daiçing Batur) ཞེས་པ་ལས་ཁང་ཆེན་
པའི་དངོས་མིང་ཧ་ལམ་མི་གསལ) སོག་པོའི་དཔུང་ཚོགས་དང་འབྲེལ་བ་ཤིན་ཏུ་ཆེ།
ཁང་ཆེན་པ་མངའ་རིས་སྤྱི་ཁྱབ་ཏུ་བསྐོས་པ་དང་། ཕྱིས་སུ་ཇུན་གར་གྱི་དམག་དཔུང་
ཕམ་ཉེས་གཏོང་བར་བྱས་རྗེས་ཆེན་པོ་བཞག་པར་བརྟེན། བཀའ་བློན་གྱི་གཙོ་བོར་
བསྐོས་ཡོད། ལོ་རྒྱུས་འདི་རིགས་ཡོངས་གྲགས་ཡིན་པ་དང་། དེ་བཞིན་ཁོང་ཕྱིས་སུ་
ལྐོག་གསོད་བྱས་པ་དང་། དེའི་རྐྱེན་གྱིས་སྤྱི་ལོ་1727-1728 ལོར་ནང་འཁྲུག་བྱུང་སྟེ།
མཐར་མི་དབང་ཕོ་ལྷ་བ་རྣམ་པར་རྒྱལ་བ་སོགས་ཡོངས་གྲགས་ཀྱི་བྱུང་བ་ཤ་སྟག་ཡིན།
འོན་ཀྱང་། རྒྱ་ཡིག་གི་ཡིག་ཆའི་ནང་དུ་ཁང་ཆེན་པ་ལྐོག་གསོད་བྱས་རྗེས་ཆིང་གོང་
མའི་ཕོ་བྲང་གིས་དེ་ལ་ཐེ་ཇུས་གང་བྱས་མིན་དང་། ཁང་ཆེན་པ་དང་སོག་པོའི་འབྲེལ་
ལམ་ཐད་ལྟ་ཚུལ་གང་བཟུང་ཡོད་མེད་བལྟ་རྒྱུ་ནི་དང་བ་འདྲེན་པ་ཞིག་ཀྱང་རེད།
དུས་རབས་བཅོ་བརྒྱད་པའི་དུས་འགོའི་བོད་ཀྱི་ལོ་རྒྱུས་ལ།གཙོ་བོ་པེ་ཁྲ་ཁེ་(Luciano
Petech) ཡིས་ཞིབ་འཇུག་བྱས་པར་བརྟེན་ནས། བོད་ཀྱི་ལོ་རྒྱུས་ལ་སློབ་གཉེར་བྱེད་
མཁན་རྣམས་ལ་ཁང་ཆེན་པའི་མི་ཚེའི་ལོ་རྒྱུས་ཡོངས་གྲགས་སུ་གྱུར་ཡོད། ཁོང་གི་ཞིབ་
འཇུག་དཔྱད་རྩོམ་དེ་པར་སྐྲུན་བྱས་པ་ནས་བཟུང་། སྔར་མེད་དཔྱད་གཞིའི་ཡིག་ཆ་
དུ་མ་ཞིག་གསར་རྙེད་བྱུང་ཡོད་པ་དང་། དེའི་གྲས་སུ་རྒྱའི་ཡིག་ཚང་གི་ཡིག་ཆ་ཡང་
ཡོད་པ་དེ་དག་དེང་སྐབས་པར་སྐྲུན་བྱས་ཟིན་པ་དང་། དེ་བཞིན་རྡོ་རིང་པཎྜི་ཏའི་
རྣམ་ཐར་པར་གཞི་མི་འདྲ་བ་གཉིས་ལག་སོན་བྱུང་ཡོད། ལོ་རྒྱུས་ཡིག་ཆ་འདི་དག་དང་
སྔར་ནས་ལག་སོན་བྱུང་བའི་ཡིག་ཆ་(དེ་དག་གྲས་ནས་གལ་ཆེ་ཤོས་ནི་མི་དབང་ཕོ་ལྷ་
བའི་རྟོགས་བརྗོད་རེད) རྣམས་ལ་བརྟེན་ནས། ང་ཚོས་ཁང་ཆེན་པ་དང་། ཁོང་གི་སྐུ་
ཚེའི་རིང་ལ་བོད་ཀྱི་ཆབ་སྲིད་གནས་སྟངས་གང་འདྲ་ཡིན་མིན་སྔར་ལས་རྒྱུས་མངའ་ཆེ་
བ་ལེན་ཐུབ།
ཁང་ཆེན་པའི་མི་ཚེའི་སྐོར་ལ་པེ་ཁྲ་ཁེ་(Luciano Petech) ཡིས་རགས་ཙམ་བྲིས་
ཡོད་ཅིང་།* ཁོང་ནི་དགའ་བཞི་ཞེས་པའི་རིགས་རྒྱུད་ཡིན་པ་དང་། རིགས་རྒྱུད་འདིའི་
ལོ་རྒྱུས་རྡོ་རིང་བསྟན་འཛིན་དཔལ་འབྱོར་གྱིས་བརྩམས་པའི་<<རྡོ་རིང་པཎྡི་ཏའི་རྣམ་
ཐར>> ནང་དུ་ཡང་གསལ།ྋ ཁང་ཆེན་པ་མངའ་རིས་སྐོར་གསུམ་གྱི་སྒར་དཔོན་དུ་
ལྷ་བཟང་ཁཱང་གིས་བསྐོས་པ་དང་།“ ཇུན་གར་པས་ལྷ་ས་བདག་གིར་བཟུང་ནས་སྤྱི་
ལོ་1719 ལོར་མི་གཏེ་དང་སྐུ་ཆས་རྩ་ཆེན་འགའ་ཞིག་རྐུ་འཁྱེར་བྱེད་སྐབས་ཁང་ཆེན་
པས་དེ་དག་ཕམ་ཉེས་བཏང་ནས། སྒར་དཔོན་ལས་ཐོག་པ་ཁོང་གི་མཚན་སྙན་དེ་དུས་
ཕྱོགས་བཅུར་ཁྱབ། <<རྡོ་རིང་པཎྜི་ཏའི་རྣམ་ཐར>> ནང་དུ་དེའི་སྐོར་ལ་ཞིབ་འབྲི་བྱས་
འདུག་པ་འདི་ལྟར།
རྡའི་ཆིང་སྦ་དུར་དུ་གྲགས་པ་དེ་ནི་གོང་ས་དྲུག་པ་ཆེན་པོ་རིན་ཆེན་ཚངས་དབྱངས་རྒྱ་མཚོའི་དུས་
ནས་གཞུང་གི་རྫོང་གཞིས་བཀར་ཡོང་སོགས་ལས་ཚན་རིམ་པའི་ཞབས་འདེགས་སྒྲུབ་ཅིང་། དེ་
རྗེས་བོད་ཀྱི་རྒྱལ་པོ་ལྷ་བཟང་ཁང་གི་དུས་སྟོད་མངའ་རིས་སྐོར་གསུམ་གྱི་འགོ་བྱེད་སྒར་དཔོན་
ལས་ཐོག་མཛད་སྐབས་ཇུན་སྒར་ཚེ་རིང་དོན་འགྲུབ་ཀྱི་དམག་བོད་དུ་ལྷགས་ནས་ལྷ་བཟང་ཁང་
བཀྲོངས། དབུས་གཙང་ཇུན་སྒར་པས་བདག་བཟུང་བྱེད་སྐབས་ཀྱང་མངའ་རིས་སུ་རང་ཚོ་ཟིན་
ནས་མགོ་མ་གཏད། དེ་རྗེས་གོང་མ་བདག་པོ་ཆེན་པོའི་ལྷ་དམག་འབྱོར་བའི་འཇིགས་ཟིལ་མ་
བཟོད་པར་ཇུན་སྒར་གྱི་ཐའི་ཇི་དང་། ཇའི་སང་སོགས་དྲག་རིགས་ནས་གཞུང་གི་རིན་ཆེན་རྒྱན་
ཆས་གཙོས་སྐུ་ཆས་རྩ་ཆེ་འགའ་ཞིག་དང་རྩེའི་འཕགས་པ་ལོ་ཀི་ཤྭ་ར་”སོགས་ནང་རྟེན་ཁ་ཤས་
འཁྱེར་ཏེ་མངའ་རིས་བརྒྱུད་ཕྱིར་ལོག་བྱེད་སྐབས་སྒར་དཔོན་ཁང་ཆེན་པས་གཡོ་སྐོར་གྱིས་གུར་
ནང་དུ་མགྲོན་འབོད་སྟོན་གཤོམས་ཐོག་གུར་རྡིབ་བཏང་བར་བརྟེན། གུར་ནང་དུ་མེད་པའི་
གཡོག་རིགས་རེ་གཉིས་བྲོས་ཐར་སྐད་ལས། གཙོ་དྲག་ཕལ་ཆེར་དམིགས་མེད་དུ་བཏང་མཐར།
སླར་ཡང་འཕགས་པ་རིན་པོ་ཆེའི་སྐུ་དང་རིན་ཆེན་རྒྱན་ཆས་གཙོས་གཞུང་གི་སྐུ་ཆས་ཇུན་སྒར་
པས་འཁྱེར་བ་རྣམས་ནོར་བདག་པོའི་ལག་ཏུ་རྩིས་ཕུལ་བར་བརྟེན། གོང་མ་མཆོད་ཡོན་ནས།
རྡའི་ཆིང་སྦ་དུར་ལ་པས་སེའི་ཆོ་ལོ་དང་བཀའ་བློན་གྱི་གཙོ་བོའི་ལས་འཁུར་དུ་བསྐོ་གཞག་བསྩལ་
ཀྱང༌། རྗེས་སོར་ང་ལུམ་སྦྱ་ར་བ་སོགས་དབུས་པའི་བཀའ་བློན་རྣམས་དང་ཐུགས་ནང་མ་གཤིན་
པར་བརྟེན་ལྷ་ལྡན་གཟིམ་ཆུང་ཁམས་གསུམ་གྱི་ནང་དུ་བརྐུས་བསད་ཀྱིས་བཀྲོངས་ཤིང་།
ཞེས་མངའ་རིས་ཁུལ་དུ་བྱུང་བའི་ལོ་རྒྱུས་དོན་རྐྱེན་འདི་དག་ནི། ཁང་ཆེ་པ་གོ་ས་མཐོན་
པོ་སླེབས་པའི་རྒྱུ་རྐྱེན་གཙོ་བོར་གྱུར་ཡོད་པ་གསལ། དེ་བཞིན་དོན་རྐྱེན་དེ་དག་ལ་
བལྟས་ན་བོད་ཡུལ་སོག་པོས་བདག་བཟུང་བྱས་པའི་དུས་སུ་ཁང་ཆེན་པ་རང་ཉིད་ཀྱིས་
བདག་བཟུང་བྱས་པའི་དམག་སྡེ་ཡོད་པར་བསྟན་འདུག དེར་བརྟེན། ཁང་ཆེན་པ་དང་
ཕོ་ལྷ་བ་གཉིས་ཀྱི་གཟི་བརྗིད་འབར་བའི་དུས་སྐབས་སུ། བོད་ཀྱི་ལོ་རྒྱུས་རང་བཞིན་
ཅན་གྱི་དོན་རྐྱེན་ཁག་སོག་པོ་ཨོ་ཤོད་དང་ཇུན་གར་གྱིས་ཁ་ལོ་བསྒྱུར་བ་ཙམ་མིན་པར།
བོད་མི་ཁོང་གཉིས་ཀྱིས་དབང་ཆ་མངོན་པར་མཐོ་བར་མ་ཟད། ཕོ་ལྷ་བ་ལྟ་བུར་མཚོན་
ན། དུས་རབས18པའི་ཕྱེད་དང་པོའི་དུས་ཡུན་རིང་མོ་ཞིག་ལ་ཁོང་གི་དབང་ཤུགས་ལ་
དོ་ཟླ་མེད།
འོན་ཀྱང་། ཁང་ཆེན་པས་མངའ་རིས་ཁུལ་དུ་སོག་པོ་ཇུན་གར་བ་ཕམ་ཉེས་བཏང་བའི་
ལོ་རྒྱུས་ལ་རྩོད་གཞི་མེད་པ་ཞིག་མིན་ཏེ། སྤྱིར་ན་<< རྡོ་རིང་པཎྜི་ཏའི་རྣམ་ཐར>>
འབྲི་མཁན་ནི་དགའ་བཞི་ཁྱིམ་རྒྱུད་ནས་ཡིན་པ་དང་། ཁང་ཆེན་པ་ནི་རྩོམ་པ་པོ[རྡོ་
རིང་བསྟན་འཛིན་དཔལ་འབྱོར*]གྱི་ཨ་ཁུའི་ཨ་ཁུར་ཆགས་ཡོད།” དེ་བས་ན། ཉེ་དུས་
སུ་གངས་རི་་བབ་ཆོས་དབྱངས་རྡོ་རྗེས་བརྩམས་པའི་<<མངའ་རིས་སྐོར་གསུམ་གྱི་སྔོན་
བྱུང་ལོ་རྒྱུས>> ཞེས་པའི་ནང་དུ། ཇུན་གར་བ་ཕམ་ཉེས་བཏང་བའི་བྱས་རྗེས་དེ་གཙོ་
བོ་མངའ་རིས་ཡུལ་དཔོན་འགའི་ཡིན་པ་ལས། ཁང་ཆེན་པ་ལ་བྱས་རྗེས་དེ་ཙམ་མེད་
པ་འདི་ལྟར་བྲིས་འདུག
སྒར་དཔོན་འགའ་རེས་མངའ་རིས་མི་དམངས་ཀྱི་འགོ་ཁྲིད་དེ་རླབས་ཆེན་མེས་རྒྱལ་གྱི་མཐའ་
མཚམས་སྲུང་སྐྱོབས་དང་གོང་བུ་གཅིག་གྱུར་ལ་ཤུགས་བསྣོན་བྱེད་པའི་བྱ་བཞག་ནང་བྱས་རྗེས་
ཀྱང་འཇོག་གནང་མཛད་ཡོད། དཔེར་ན། སྒར་དཔོན་ཁང་ཆེན་པའམ། དའི་ཆིང་སྦ་རྡུཪ་བསོད་
ནམས་རྒྱལ་པོའི་སྐབས་སོག་པོ་འཇུན་སྒར་གྱི་དམག་བོད་དུ་འབྱོར་ནས་ལྷ་བཟང་ཁཱང་བཀྲོངས་
ཏེ་བོད་གཞུང་གི་སྐུ་རྟེན་གཅེས་ནོར་མང་པོ་འཁྱེར་ཏེ་ལི་ཡུལ་ཕྱོགས་སུ་བྲོས་སྐབས་ཀྱང་མངའ་
རིས་རང་འཚོ་བཟུང་ནས་འཇུན་སྒར་དམག་ལ་ཁ་གཏད་གཅོག་རྒྱུའི་གྲོས་གླེང་མཛད་དོན་ལྟར་
གཙོད་ཚོ་དཔོན་དང་འབྲོང་པ་དཔོན་གྱིས་གཙོས་དཔོན་ཁག་སོ་སོས་ལྷག་བསམ་ཟོལ་མེད་ཀྱི་སྒར་
དཔོན་ལ་རམ་འདེགས་བྱས་ཏེ་ཐབས་ཤེས་སྣ་མང་གི་སྒོ་ནས་དབུ་གུར་ནང་དུ་མགྲོན་ཚུལ་གྱི་
སྟོན་མོ་གཟབ་རྒྱས་བཤམས་ཏེ་མགོ་གཡེང་བའི་སྐབས་སུ་གུར་རྡིབ་བཏང་བར་རྟེན། འཇུན་སྒར་
བའི་གཙོ་དྲག་ཕལ་ཆེར་དམིགས་མེད་དུ་བཏང་མཐར་ལྷག་ལུས་དཀྱུས་མ་རྣམས་ཀྱང་འཛིན་
བཟུང་བྱས་ཏེ་མཐར་སྤྲོད་བཏང་སླར་ཡང་འཕགས་པ་རིན་པོ་ཆེའི་སྐུ་དང་རིན་པོ་ཆེའི་རྒྱན་ཆས་
གཙོས་གཞུང་རྒྱུ་གཅེས་ནོར་ཐམས་ཅད་ནོར་བདག་གི་ཕྱག་ཏུ་རྩིས་འབུལ་ཞུས་པར་བརྟེན་སྒར་
དཔོན་ཁང་ཆེན་པ་བསོད་ནམས་རྒྱལ་པོ་བཀའ་བློན་དུ་བསྐོ་གཞག་གནང་བ་དང་། དཔུང་རོགས་
དཔོན་རིགས་རྣམས་ལ་བཀའ་གཏན་རྒྱབ་སྣོན་གནང་བ་རེད།” ཅེས་གསལ།
ཇུན་གར་བ་མངའ་རིས་ཁུལ་དུ་ཕམ་ཉེས་བཏང་བའི་མཛད་རྗེས་གཙོ་བོ་སུས་བཞག་
མིན་ཐད་རྩོད་གཞི་ཅུང་ཙམ་ཡོད་པ་འདིས་ས་གནས་དེའི་དཔོན་རིགས་ཁག་
དང་། ལྷ་ས་ནས་བསྐོ་གཞག་བྱས་པའི་སྒར་དཔོན་བར་ལ་འགལ་བ་ངེས་ཅན་ཞིག་ཡོད་
པ་མཚོན་པར་བྱེད། ཕྱིས་སུ་ཁང་ཆེན་པ་བཀའ་བློན་ལ་བསྐོ་གཞག་བྱུང་རྗེས། ཁང་ཆེན་
པའི་རིགས་རྒྱུད་དགའ་བཞི་བ་ཚེ་བརྟན་བཀྲ་ཤིས་ཀྱིས་མངའ་རིས་སྒར་དཔོན་བྱས་ནས་
དུས་ཡུན་ཐུང་ངུ་ཞིག་ལ་མངའ་རིས་ཁུལ་དུ་དགའ་བཞི་ཁྱིམ་རྒྱུད་ཀྱིས་དབང་ཚད་ཆེན་
པོ་བཟུངཡོད།” དེ་ཡང་། མངའ་རིས་ས་མཚམས་བརྒྱུད་ནས་བྲོས་བྱོལ་དུ་འགྲོ་བཞིན་
པའི་ཇུན་གར་བའི་དམག་དཔུང་ཕམ་ཉེས་བཏང་བའི་མཛད་རྗེས་དེ་ཡོངས་གྲགས་སུ་
ཁང་ཆེན་པས་བཞག་ཡོད་ཅེས་ཟེར་ཡང་། དེའི་སྐབས་ཀྱི་ཡིག་ཆ་འགའི་ནང་དུ་མཛད་
རྗེས་གཙོ་བོ་ཁང་ཆེན་པས་བཞག་མེད་ཚུལ་འཁོད་འདུག
མངའ་རིས་ཡུལ་དཔོན་རྣམས་ཀྱིས་ཇུན་གར་ཕམ་ཉེས་བཏང་བའི་བྱ་བཞག་ཐད་བྱས་
རྗེས་ཆེན་པོ་བཞག་ཡོད་པའི་དབང་དུ་བཏང་ན་ཡང་། ཁང་ཆེན་པ་ལ་དབང་ཤུགས་
མེད་པ་ཞིག་ལར་ནས་མིན། ཁོང་རང་ཉིད་ཀྱི་བཀོད་འདོམས་འོག་ཏུ་དམག་སྡེ་ཡོད་
པ་ཧ་ཅང་གསལ་པོ་ཡིན། ཁང་ཆེན་པས་མངའ་རིས་ཁུལ་དུ་བྱུང་བའི་དོན་རྐྱེན་འདི་
ལ་དབང་སྒྱུར་བའི་ནུས་པ་ནི། ཧོ་ཤོད་རྒྱལ་པོས་དབང་སྒྱུར་བྱས་པའི་བོད་ཡུལ་དུ་བོད་
སོག་མཉམ་བསྲེས་བྱས་པའི་དམག་ཤུགས་ལ་བརྟེན་ནས་བྱུང་། དེ་ལྟར་ཡིན་ཚུལ་ཁོང་
སྤྱི་ལོ་1727 ལོར་ལྐོག་གསོད་བཏང་བའི་དོན་རྐྱེན་ལས་ཀྱང་གསལ་བོར་མངོན། ཁོང་
ལྐོག་གསོན་བཏང་བའི་དོན་རྐྱེན་ནི་གོང་གསལ[མངའ་རིས་ཁུལ་དུ་ཇུན་གར་བ་ཕམ་
ཉེས་བཏང]རྗེས་ཀྱི་ལོ་རབས་གཅིག་གི་ནང་ཚུན་ལ་བྱུང་བ་རེད། སྤྱིར་ན་ཁང་ཆེན་
པ་ལྷ་སར་བཀའ་བློན་གནང་སྐབས་སྲིད་གཞུང་གི་རང་ག་བའི་བཀོད་འདོམས་ལ་བརྩི་
མཁན་གྱི་དཔོན་རིགས་ཤིག་མིན་ལ། ཁོང་རང་ཉིད་ལ་དབང་བའི་དམག་དཔུང་ཡོད་པ་
མ་ཟད། དམག་དཔུང་དེ་ཡང་ཕལ་ཆེ་བ་སོག་དམག་ལས་གྲུབ་ཡོད། སྐབས་འདིའི་མན་
ཇུ་དཔོན་རིགས་མ་ལཱ་ཞེས་པ་ལྷ་ས་རུ་གནས་སྡོད་བྱས་ཟིན་པ་དང་། ཁང་
ཆེན་པ་ལྐོག་གསོད་གཏོང་སྐབས་མ་ལཱ་ཡིས་ཨམ་བན་གྱི་ལས་ཀ་བྱེད་མུས་ཡིན། སྤྱི་ལོ་
1727 ཟླ་བ་10 ཚེས་14 ལ་བྲིས་པའི་སྙན་ཐོ་ཞིག་ཏུ་ཁང་ཆེན་པ་ལྐོག་གསོད་
གཏོང་མཁན་གྲས་ཀྱི་ང་ཕོད་ཀྱིས་མ་ལཱ་ལ་གང་བཤད་པའི་གནས་ཚུལ་འདི་ལྟར་བཀོད་
འདུག་སྟེ།
ད་ལས་ཧོར་གྱིས་ཚད་འཛིན་བྱས་པའི་དངུལ་གྲངས་ལས་ཡོངས་སུ་བརྒལ་ནས། ཁང་ཆེན་པས་
ལོ་ལྟར་ཨོ་རོད་དམག་ལ་མཛོད་ལས་དམག་ཕོགས་སྲང་ཉིས་ཁྲི་སྤྲོད་བཞིན་པ་དང༌། སྔ་
ལོར[གོ་སར]སླེབས་པའི་དཔོན་རིགས་ཚོས་དེའི་སྐོར་སྙན་སེང་ཞུས་མེད། གནད་དོན་ཅི་ཞིག་
ཡིན་ནམ།
ཞེས་འདི་ལྟ་བུའི་སྙན་ཐོ་གཞན་ཁག་ལ་བལྟས་ན། ཁང་ཆེན་པའི་དབང་ཤུགས་གཙོ་བོ་
ནི་ཁོང་ལ་བློ་དཀར་བའི་སོག་དམག་ལ་བརྟེན་ནས་བྱུང་ཡོད་པ་གསལ་པོ་ཡིན། (འདི་
ནི་བོད་ལ་སོག་པོའི་དབང་ཤུགས་ཡུན་རིང་གནས་པའི་མཚོན་རྟགས་གསོན་པོ་ཞིག་
ཡིན་པ་བཤད་མ་དགོས) སྙན་ཐོ་གཞན་དག་གི་ནང་དུ་ཁང་ཆེན་པའི་དབང་འོག་ཏུ་
ཡོད་པའི་སོག་དམག་སྐོར་གསལ་ཡོད་དེ། དཔེར་ན། གོང་མ་དང་བློ་ཐག་ཉེ་བའི་ཧྲང་
ཤི་(Shaanxi) ཡི་སྤྱི་ཁབ་ཡུ་ཀྲུང་ཆི་ཡིས། སྤྱི་ལོ་1727 ཟླ་བ་10
ཚེས་6 ལ་བྲིས་པའི་སྙན་ཐོའི་ནང་། ཁང་ཆེན་པ་ལྐོག་གསོད་བཏང་རྗེས་སོག་དམག་
རྣམས་འདམ་གཞུང་ལ་ཕྱིར་འཐེན་བྱས་པ་དང་། འདམ་གཞུང་སྐོར་གྱི་གནས་ཚུལ་འདི་
ལྟར་བཀོད་ཡོད་དེ།
སོག་འབངས་ཀྱིས་བརྗོད་གསལ་ལ། “ང་ཚོའི་འགོ་ཁྲིད་ཁང་ཆེན་པ་ལྐོག་གསོད་བཏང་པས། ད་ནི་
ང་ཚོ་ཏཱ་ལའི་བླ་མའི་མངའ་འབངས་བྱེད་འདོད”ཅེས་དང་། དེ་བཞིན་ཡུ་ཀྲུང་ཆི་
ཡིས་སྤྱི་ལོ་1728 ཟླ་བ་4 ཚེས་12 ལ་བྲིས་པའི་སྙན་ཐོ་གཞན་ཞིག་གི་ནང་
དུ། གླེང་གཞིར་གྱུར་པའི་སོག་དམག་རྣམས་མཐར་ཡོངས་སུ་ཁ་འཐོར་སོང་བའི་སྐོར་ལ་
འདི་ལྟར་བྲིས་འདུག་སྟེ།
“སྔར་ཁང་ཆེན་པའི་འོག་ལ་ཡོད་པའི་ཨོ་རོད་དམག་མིའི་གནས་ཚུལ་ལ་བལྟས་པས། དེང་སྐབས་
འགའ་ཞིག་ནི(ཏཱ་ལའི་བླ་མའི་ཡབ)བསོད་ནམས་དར་རྒྱས་ཀྱི་འོག་ལ་མཆིས་པ་དང༌། ལ་ལ་ནི་
ཕོ་ལྷ་བའི་དབང་འོག་ཏུ་གྱུར་འདུག”ཅེས་གསལ།
ལྷ་བཟང་ཁང་གི་དབང་སྒྱུར་སྐབས་བོད་སོག་བར་དམག་སྡེ་མཉམ་བསྲེ་བྱས་པ་སོགས་
འབྲེལ་འདྲེས་ཤུགས་ཆེན་བྱུང་བའི་སྐོར་དང་། ལྷག་ཏུ་བོད་ལ་ལྷ་བཟང་ཁང་གི་དབང་
ཤུགས་ཆེས་ཆེ་བའི་སྐབས་ཀྱི་རྣམ་པ་གསོན་ཉམས་དོད་པ་ཞིག་<<མི་དབང་རྟོགས་
བརྗོད>> ལས་འདི་ལྟར་འཁོད་འདུག
དེའི་ཚེ་མིའི་དབང་པོ་འཁོར་དང་བཅས་པ་བཞོན་པ་བཟང་པོ་ལ་བཅིབས་ཏེ་འདམ་ལྗོངས་ཀྱི་
དགའ་བའི་ཚལ་ཆེན་པོར་གཤེགས་སོ།། གཤེགས་ནས་ཀྱང་དུས་དུས་སུ་རྩེད་འཇོ་རྣམ་པ་སྣ་ཚོགས་
རྩེ་བར་བྱེད། རེས་འགའ་ནི་རྟ་བཟང་པོ་སྤྲིན་གྱི་ཤོགས་དང་ལྡན་པའི་སྟེང་ནས་མདའ་དང་མེའི་
འཁྲུལ་འཁོར་འཕངས་པར་བྱེད། རེས་འགའ་ནི་གཅན་གཟན་རི་དྭགས་མང་པོ་རྟ་པའི་ཚོགས་
ཀྱིས་ཡོངས་སུ་བསྐོར་བ་ལས་གཉའ་པ་དང༌། མཇུག་མ་ནས་འཛིན་ཅིང༌། ཉག་འཕྲན་འཕགས་ཏེ་
སྲོག་ཀྱང་འཕྲོགས་པར་བྱེད། རེས་འགའ་ནི་མོང་གོལ་གྱི་སྐྱེས་བུའི་ཚོགས་དང་། པུར་རྒྱལ་བོད་
རིགས་ཀྱི་སྐྱེས་བུའི་ཚོགས་འགྲན་ཟླར་བྱས་ནས་སྒྱུ་རྩལ་གྱི་རིམ་པ་མཐའ་ཀླས་པ་ལ་རྩེ་བར་བྱེད།
འགྲན་པར་བྱེད་ཅིང་གནས་སོ།།” ཞེས་གསལ།
ལྷ་བཟང་ཁང་བཀྲོངས་རྗེས་ཁོའི་རྒྱབ་ཏུ་ལུས་པའི་ཧོ་ཤོད་སོག་དམག་རྣམས་ཁང་ཆེན་
པས་བེད་སྤྱད་ནས་བོད་ནུབ་མཐའི་ཁུལ་དུ་ཇུན་གར་བ་ཕམ་ཉེས་བཏང་བ་ལ་ཧང་སང་
དགོས་དོན་མེད་པ་གོང་དུ་དྲངས་པའི་དུམ་ཚན་ལས་དེའི་སྐབས་ཀྱི་ཡུལ་དུས་གནས་
བབ་ལ་བལྟས་པས་ཤེས་ཐུབ། དེ་ཡང་<<མི་དབང་རྟོགས་བརྗོད>> ལས། ཁང་ཆེན་པ་
དང་ཇུན་གར་བའི་དབར་ལ་འཐབ་འཛིང་ཇི་ལྟར་བྱུང་བའི་ཚུལ་ལ།
དེ་ནས་མི་རིང་བ་ན་ཇུན་གར་བའི་སྐྱེ་བོ་འགའ་ཞིག་དང༌། ལྷ་བཟང་ཁང་གི་ཞམ་རིང་པ་མོང་གོལ་
དག་ཡུལ་མངའ་རིས་ཀྱི་སའི་ཆ་ལས་བརྒྱུད་དེ་ཇུན་གར་གྱི་ཡུལ་གྲུར་གཏོང་བར་གཟས་པ་ལ།
དུས་དེར་གཙོ་བོ་ཁང་ཆེན་པ་དེ་ཉིད་འདི་སྙམ་དུ་བསམ་པར་གྱུར་ཏེ། ཀྱེ་མ། མིའི་བདག་པོ་ཁོ་བོ་
ལ་དྲིན་ཆེན་པོ་དང་ལྡན་པ་ལྷ་བཟང་ཁང་དེ་ཡང་ཇུན་གར་པའི་ཚོགས་འདི་དག་གིས་ཉམ་ཉེས་
པར་བྱས། དེའི་ཞམ་རིམ་དུ་གྱུར་པའི་མོང་གོལ་ལྷག་མ་འདི་རྣམས་ཀྱང་མཐར་སྤྱུག་པར་བྱེད་པ་
ལ་ལྟོས། སྐྱེ་བོ་ངན་པ་རྣམས་ཀྱི་བློ་ལ་ནི་རང་ཉིད་རྒྱལ་ཞིང་ཕུན་སུམ་ཚོགས་པའི་མཐའ་འདི་
ཙམ་མོ་ཞེས་ཆོག་ཤེས་ནམ་ཡང་མ་མཆིས་པ་ཡིན་ན། བསྐོར་གསུམ་གྱི་སྐྱེ་བོའི་ཚོགས་དང་བློ་གྲོས་
མཐུན་པར་བྱས་ཏེ། ཇུན་གར་པའི་སྐྱེ་བོ་འདི་དག་ཚར་བཅད། ལྷ་བཟང་ཁང་གི་ཞམ་རིང་པ་
འདི་དག་ཅི་བདེར་བཏང་བར་བྱའོ་སྙམ་པའི་དམ་བཅའ་སྙིང་ལ་བཀོད་ནས། མཐར་དམ་བཅས་
པ་དང་མཚུངས་པའི་བྱ་བ་ལ་ཞུགས་ཤིང་སྙིང་སྟོབས་བསྐྱེད་དེ་མ་རུངས་པ་རྣམས་ཚར་བཅད་དོ་
ཞེས་པའི་གཏམ་ཀྱང་གྲགས་པར་གྱུར་ཏོ། །
ཞེས་གོང་གསལ་ཚན་པ་འདི་དང་། དེ་མིན་ཆིང་རྒྱལ་རབས་ཀྱི་སྙན་ཐོ་གཞན་དུ་
འཁོད་པའི་ཁང་ཆེན་པའི་དབང་འོག་ཡོད་པའི་ཨོ་རོད་སོག་པོའི་སྐོར་ལ་སོགས་པར་
གཞི་བཅོལ་ནས་བལྟས་ན། ཇུན་གར་བ་མཐར་སྐྲོད་བཏང་ནས་ཕྱིས་སུ་ཁང་ཆེན་པ་
ལྐོག་གསོད་མ་བྱས་བར་དུ་ཁོང་གི་དབང་ཤུགས་ནི་གཙོ་བོ་བོད་ལ་བསྡད་པའི་སོག་
པོ་དང་། བོད་སོག་མཉམ་བསྲེ་བྱས་པའི་སྟོབས་ཤུགས་ལ་བརྟེན་ནས་བྱུང་ཡོད་ཅེས་ཁོ་
བོས་འདོད་དོ། ། དེས་ན<<མི་དབང་རྟོགས་བརྗོད>> ནང་དུ་བོད་སོག་དམག་སྡེ་མཉམ་
བསྲེ་བྱས་པའི་ལོ་རྒྱུས་འཁོད་ཡོད་པ་དང་། དཔྱད་རྩོམ་འདིའི་ཐོག་མ་ཉིད་དུ་དྲངས་
པའི་རྡོ་རིང་བསྟན་འཛིན་དཔལ་འབྱོར་གྱི་སྐད་ཆ་དེ་རིགས་ཡིད་རྟོན་རུང་བ་ཤ་སྟག་
ཡིན་པར་མངོན། འོན་ཀྱང་། ཕྲན་གྱི་འདོད་ཚུལ་འདི་ནི་སྐབས་དེའི་སྐོར་ཕྱིས་སུ་བྲིས་
པའི་གཙོ་རྒྱུགས་ལོ་རྒྱུས་བཤད་སྲོལ་ཏེ། སོག་རིགས་ཧོ་ཤོད་ཀྱིས་ལྔ་པ་ཆེན་པོའི་ཆེད་
དུ་བོད་ཡུལ་དབང་འོག་བསྡུས་རྗེས་ཁོང་ལ་བོད་ཁམས་དབང་སྒྱུར་བྱེད་པའི་དབང་
ཆ་ཕུལ་ནས། སོག་པོ་རྣམས་འདམ་གཞུང་ཁུལ་དུ་ཡིད་ཚིམས་པར་བྱས་ནས་བསྡད་
ཀྱང་། ཕྱིས་སུ་ལྷ་བཟང་ཁང་དབང་ཆར་བརྔམས་ནས་བོད་ཡུལ་དགའ་ལྡན་ཕོ་བྲང་གི་
ལག་ནས་བླངས་སོ་ཞེས་པའི་བཤད་སྲོལ་དང་འགལ་འགྲོ། སྤྱིར་ན་བཤད་སྲོལ་འདི་ལ་
བདེན་པའི་ཆ་ཅུང་ཙམ་ཡོད་པ་དཔེར་ན་ལྷ་བཟང་ཁང་གིས་རང་ཉིད་ཀྱི་དབང་ཤུགས་
ཇེ་ཆེར་གཏོང་འདོད་པ་དངོས་ཡོད་གནས་ཚུལ་ཡིན་ཡང་། དུས་རབས17དཀྱིལ་ནས་
སོག་པོ་རྣམས[བོད་ཀྱི]ལོ་རྒྱུས་ཁྲོད་བག་ལ་གནས་སོ་ཞེས་པ་དང་། བོད་དང་སོག་པོ་
གཉིས་གནས་ཁ་ཁ་བཅས་ནས་བསྡད་དོ་ཞེས་པ་ནི། ང་ཚོས་རྒྱུས་ལོན་བྱུང་བའི་སྐབས་
འདིའི་ལོ་རྒྱུས་གནས་ཚུལ་ལ་མི་འབྱོར་བས]ཕན་པ་ཆེར་མེད་དོ། ། དེང་རབས་བོད་ཀྱི་
ལོ་རྒྱུས་དེབ་ཐེར་འགའ་ཞིག་ནང་བོད་ལ་སོག་པོའི་དབང་ཤུགས་མེད་པ་དང་། ཡང་ན་
སོག་པོ་རྣམས་བག་ལ་གནས་ཡོད་ཅེས་པའི་བཤད་སྲོལ་ནི་ལོ་རྒྱུས་དངོས་དང་མི་མཐུན།
གོང་དུ་གླེང་ཟིན་པ་ལྟར་ཁང་ཆེན་པའི་ཡང་ཚ་རྡོ་རིང་བསྟན་འཛིན་དཔལ་འབྱོར་*གྱིས་
སོག་སྐད་ཐོག་ནས་ཁ་བརྡ་བྱེད་ཐུབ་པ་ནི། སོག་པོས་བོད་ཡུལ་དབང་སྒྱུར་བྱས་པའི་
དུས་སྐབས་གཉིས་པའི(རགས་བརྩིས་བྱས་ན་དུས་རབས་17 དཀྱིལ་ནས་18 དཀྱིལ་
གྱི་བར)ཤུགས་རྐྱེན་བོད་ལ་ཡུན་རིང་གནས་པའི་དན་རྟགས་ཤིག་གོ། ། དེ་ཡང་གལ་
ཆེན་བརྩི་དགོས་པ་ཞིག་ལ། རྡོ་རིང་བསྟན་འཛིན་དཔལ་འབྱོར་པེ་ཅིང་དུ་ཆིང་གོང་
མའི་དཔོན་རིགས་ཀྱིས་འདྲི་རྩད་བྱས་སྐབས། དངོས་ཡོད་གནས་ཚུལ་ལ་དོགས་པ་རྣམ་
རྟོག་ཅི་ཡང་མེད་པར། ཁོང་གི་རྒྱན་ཆ་(མུ་ཏིག་འདོགས་པ་འདི་མཚོ་སྔོན་གྱི་རྒྱལ་པོ་གོ་ཤྲི་
ཁང་གི་རྒྱལ་བརྒྱུད་ནས་བོད་ཀྱི་རྒྱལ་པོ་བྱེད་དུས་སྲོལ་ལམ་དར་བས་ཡིན) ཞེས་གསུངས་ཡོད།
(གསུམ)
མཐའ་སྡོམ་གྱི་ཚུལ་དུ་ང་ཚོས་གླེང་དགོས་པ་ཞིག་ལ། སོག་པོ་ཆིང་གི་མངའ་འོག་ཏུ་
གྱུར་ནས་སོ་སོའི་ལྟ་བ་ལའང་འགྱུར་བ་སོང་བའི་བརྒྱུད་རིམ་ནང་། བོད་ཀྱིས་གོ་ས་གང་
བཟུང་པ་གོང་དུ་གླེང་མ་ཐག་པའི་གནས་ཚུལ་དག་ལས་ཕྱོགས་ཙམ་རྟོགས་ཐུབ། དེ་
ཡང་སོག་པོ་ཆིང་གི་མངའ་འོག་ཏུ་གྱུར་པའི་བརྒྱུད་རིམ་ནང་དད་མོས་ཀྱི་ཆ་ནས་ལྷ་ས་
གནས་ཀྱི་གཙོ་བོར་འཛིན་པའི་ལྟ་བ་ཇི་ལྟར་བྱུང་བའི་ཚུལ་ནི། ཨེལ་ཝ་སེ་ཁོ་(John
Elverskog) ཡིས་སངས་རྒྱས་ཆོས་ལུགས་དང་། སོག་པོའི་སྲོལ་རྒྱུན་དད་མོས། མན་
ཇུས་རྒྱལ་ཁབ་ཇི་ལྟར་བཙུགས་པའི་སྲིད་ཇུས་བར་གྱི་འབྲེལ་བ་བཅས་ལ་དཔྱད་པ་
གཟབ་རྒྱས་བྱས་ཏེ་གསལ་པོ་གསུངས་ཡོད།” འོན་ཀྱང་། མན་ཇུ་གོང་མས་སོག་པོ་དང་
བོད་བརྒྱུད་ནང་བསྟན་དབར་འབྲེལ་བ་ཟབ་ཏུ་བཏང་དོན་ནི། སོག་པོ་རང་གི་སྐད་དང་
ཡི་གེ། སྐུ་འདྲ་དང་གནས་རི་སོགས་པར་བརྟེན་ནས་སོག་བརྒྱུད་ནང་བསྟན་འབྱུང་སྲིད་
པར་བཀག་འགོག་བྱས་པ་ཙམ་མིན། གང་ཡིན་ཟེར་ན། ལྷ་ས་དང་མཚོ་སྔོན་གྱི་སོག་པོའི་
བར་སྔར་ནས་འབྲེལ་བ་ཆེ་བར་མ་ཟད་། སོག་པོ་རྣམས་ལ་ལྷ་སའི་ཡུལ་སྲོལ་གོམས་
གཤིས་དང་དད་མོས་བྱ་ཚུལ་བཅས་ལ་རྒྱུས་མངའ་ཕུན་སུམ་ཚོགས་པ་ཡོད། དེ་བཞིན་
བོད་རྒྱལ་སྲོང་བཙན་སྒམ་པོའི་ཐུགས་དམ་གྱི་རྟེན་དུ་བརྩི་བའི་འཕགས་པ་ལོ་ཀི་ཤྭ་རའི་
ཙན་དན་སྐུ་འདྲ་(སྐུ་འདྲ་འདི་ཕྱིར་ལེན་ཐུབ་པར་བརྟེན་ཁང་ཆེན་པའི་དབང་ཐང་
དར་བ་རེད) འདི་མཚོ་སྔོན་གྱི་དཔོན་རིགས་ཚོས་ལྷག་ཏུ་བྱིན་ཅན་བརྩི་ཡི་ཡོད། སྐུ་
འདྲ་འདི་ཉིད་མཐར་སོག་པོའི་དཔོན་མོ་ད་ལི་ཀུན་ཅི་རྒྱལ་མོས་སྤྱི་ལོ་1645 ལོར་ལྷ་སུ་
རུ་སྤྱན་འདྲེན་བྱེད་དགོས་པའི་སྟ་གོན་མཛད། དགེ་ལུགས་པ་དང་ཧོ་ཤོད་སོག་རིགས་
གཉིས་མཐར་རྒྱལ་ཁ་ཐོབ་པའི་གོང་གི་དུས་ཡུན་རིང་པོ་ཞིག་ལ། དམག་འཁྲུག་གིས་
རྐྱེན་པས་སྐུ་འདྲ་འདི་བོད་དབུས་ཀྱི་ཕྱི་རུ་བདག་ཉར་བྱས་ཡོད་པ་དང་། སྐབས་ཤིག་ལ་
མཚོ་སྔོན་ཕྱོགས་ཀྱི་ཐུ་མེད་སོག་པོས་ཀྱང་བདག་ཉར་བྱས། དེ་ཡང་སྐུ་འདྲ་འདི་ནི་རྡོ་
རིང་བསྟན་འཛིན་དཔལ་འབྱོར་གྱིས་བཏགས་པའི་རྒྱན་ཆ་བཞིན་དུ་། སྔར་བོད་ཀྱི་རྒྱལ་
རྒྱུད་དང་གུ་ཤྲཱི་ཁཱང་གི་རྒྱལ་རྒྱུད་དབར་གྱི་འབྲེལ་ལམ་གྱི་མཚོན་རྟགས་ཤིག་ཏུ་ལྟ་འོས།
མདོར་ན། ལྷ་ས་རུ་ཡོད་པའི་སོག་པོའི་ཤུགས་རྐྱེན་ནི། ལྷ་སའི་གྲལ་རིམ་གོང་མའི་དཔོན་
རིགས་འགས(མི་དམངས་ཕལ་བ་ཡང་ཡོད་སྲིད)སོག་སྐད་ཤེས་ཀྱི་ཡོད་པ་དང་། སོག་
པོས་བོད་ཡུལ་དབང་སྒྱུར་བྱས་སྐབས་བོད་དབུས་སུ་སོག་བོད་དབར་རྒྱུན་དུ་ཆོས་
སྲིད་དང་དམག་དོན་ལ་སོགས་པའི་འབྲེལ་བ་ཤིན་ཏུ་ཆེ་སྟབས། སོག་པོའི་ཁྲོད་ལྷ་ས་
གནས་ཀྱི་གཙོ་བོར་འཛིན་པའི་ཆིང་ལུགས་ཀྱི་སངས་རྒྱས་ཆོས་པ་ཡོད་ཅེས་པའི་ལྟ་
ཚུལ་ནི་ཅུང་ཐལ་དྲགས་པ་མིན་ནམ་སྙམ།
དེས་ན་ཕྲན་གྱིས་རྩོམ་ཤོག་འདིའི་ཐོག་མ་ཉིད་དུ་བཤད་པའི་ལྟ་ཚུལ་ཏེ། བོད་ཀྱི་ལོ་རྒྱུས་
ལ་བསྐྱར་ལྟ་བྱེད་པར་དེ་འབྲེལ་གྱི་སོག་པོའི་སྐོར་ལ་བལྟ་རྒྱུ་ཡིན་པ་དང་། ཁུངས་སྣེ་
འདི་ནས་བོད་ཀྱི་ལོ་རྒྱུས་ལ་བསྐྱར་ལྟ་བྱས་ཚེ། ད་ཕན་ང་ཚོས་བཟུང་བའི་ལྟ་ཚུལ་ལ་
བསྐྱར་ཞིབ་བྱེད་པའི་རིན་ཐང་ཡོད། དེ་ཡང་བསྐྱར་ཟློས་བྱེད་དགོས་པ་ཞིག་ལ། གལ་ཏེ་
དུས་རབས་18 པའི་དཀྱིལ་ནས་19 པའི་དཀྱིལ་བར་གྱི་རྒྱ་གར་གྱི་ལོ་རྒྱུས་ཡང་དག་
པ་ཞིག་བཙན་མཁར་ཨ་གྷི་ར་(Agra) ལ་གཞིར་བཟུང་ནས་འབྲི་བ་དང་། དེ་བཞིན་
བཙན་མཁར་ཝེ་ལི་ཨེམ་(Fort William) ལ་གཞིར་བཟུང་ནས་འབྲི་ཆོག་ཚེ། དུས་
རབས་17 པའི་དཀྱིལ་ནས་18 པའི་དཀྱིལ་བར་གྱི་བོད་ཀྱི་ལོ་རྒྱུས་ཡང་དག་པ་ཞིག་
ཕོ་བྲང་པོ་ཏ་ལ་རུ་གཞིར་བཟུང་ནས་འབྲི་ཆོག་པ་བཞིན།འདམ་གཞུང་ལ་གཞིར་བཟུང་
ནས་འབྲི་ཆོག་ཅེས་བརྗོད་འདོད། འོན་ཀྱང་། ངས་ནི་བོད་འདི[སྐབས་ཤིག་ལ]སོག་པོ་
རེད་ཅེས་ཟེར་གྱི་མེད་ལ། དེ་ལྟར་ག་ལ་ཡིན་རུང་།

